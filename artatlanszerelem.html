<!DOCTYPE html>
<html lang="en">

<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>könyv</title>
    <link rel="stylesheet" href="artatlan.css">
</head>

<body>
    <h4 style="color: rgb(15, 104, 15); padding-top: 25; position: fixed; top: 10px; left: 10px;">
        Publikálva: Szeged, 2020.09.15.
    </h4>
   

    <h1>Forrai Ágnes</h1>
    <h1>Ártatlan szerelem</h1>
    <h1>/   <em>Rudolf és Karolina története</em>   /</h1>
    <h1>Regény</h1>

    <h2>Tartalom</h2>


    <h2> 1. rész</h2>
    <h2> Egy nagyszerű álom kezdete</h2>
    <h2> A sikertelen leánykérés</h2>
    <h2>Bonifác felkavaró üzenete</h2>
    <h2> Az ártatlan szerelmesek</h2>
    <h2> 2. rész</h2>
    <h2> Lőrinc megingása</h2>
    <h2>A titkos gaztevő cselszövése</h2>
    <h2>Alfonz kérése Arnold úrtól</h2>
    <h2>Szerelmi leckék Pongrác úr részére</h2>
    <h2>Katalin titka</h2>
    <h2>Gergely gondolatai</h2>
    <h2>3. rész</h2>
    <h2> Vallomások a temetőben</h2>
    <h2>Szellemes szellemek</h2>
    <h2>Rudolf és Karolina összeesküvése</h2>
    <h2>A kísértetek visszatérnek</h2>
    <h2>4. rész</h2>
    <h2>Pongrác kudarca az Anna-bálon</h2>
    <h2>Arnold sikere az Anna-bálon</h2>
    <h2> A gyémántügy</h2>
    <h2> 5. rész</h2>
    <h2> Karolina búskomorsága</h2>
    <h2>Lőrinc hírei</h2>
    <h2>A félreértés</h2>
    <h2>János úr vallomása</h2>
    <h2>Az égből pottyant halál</h2>
    <h2>6. rész</h2>
    <h2>Pongrác úr felakasztása</h2>
    <h2>Az esküvő</h2>
    <h2>Egy nagyszerű álom vége</h2>





    <h2 class="cim"> 1. rész</h2>
    <h2 class="cim">Egy nagyszerű álom kezdete</h2>
    <h3>Az éj a meztelen és hideg vállára terítette sötét leplét. Örömmel
        dobta le nappali viseletét, hogy azt a misztikus
        és semmibe vesző éjszakai köntösével váltsa fel. Kint, az ablakon
        túl fekete ruhát viselő, terebélyes teste lassan
        elnyújtózott. Végtelen léte lassacskán rám telepedett, miközben
        jobbról a hold lomhán előcsónakázott. Lefeküdni
        készültem. Még átgondoltam az utolsó simításokat, nyugtázva a mai
        napomat. Akartam, bensőm legáhítottabb vágya volt,
        hogy ma éjszaka különleges álmot lássak. Nagyon régen álmodtam.
        Visszaemlékezve, utoljára talán gyermekkoromban
        ragyogta be egy-egy izgalmas álom az éjszakáimat. Ma már így,
        felnőtt fejjel nem talált rám az álom, amely tévútra
        tért gyermekként kerülte anyját, mintha szégyellné magát egy tette
        miatt. Nagyon vágytam már egy különleges
        élményre, az isteni álomcsodára, szinte minden porcikámmal ezt
        kívántam. Éreztem, ha bebújom kedvesem mellé a paplan
        alá, eljön értem, és elvarázsol, elrepít egy nem létező helyre, és
        megajándékoz egy fenséges, új tapasztalattal.
        Ebben a hitben készülődtem a lefekvéshez. Az álmokat kisgyermek
        korom óta mindig áhítattal vártam, mivel szerintem
        olyan megfoghatatlanok, különösen szépek, sejtelmesek.</h3>
    <h3>Levettem rózsaszín bársonyköntösömet. Párom hosszú, napbarnított
        teste nyúlt el az ágyon, forró bőre maga alá gyűrte
        a paplant. Szerettem nézni, órákig el tudtam gyönyörködni benne. A
        virágos paplan néhol ki-kikandikált, mintha
        levegőért kapkodna a nagy súly terhe alatt. Kedvesem koromfekete
        haja fürtökben hullott alá. A látvány
        elégedettséggel töltött el. Mindketten fáradtak voltunk. A munka
        kiszívta egymásra tartogatott energiáinkat.
        Testápolóval elkényeztetett bőrömön a hálóinget megigazítottam, és
        szőke, hosszú hajamon még simítottam egyet. Fehér
        hálóruhám, mint puha hó, feküdt fel a virágos paplantengerre. Egy
        csókot adtam kedvesem alvó ajkára, és fülébe
        súgtam, hogy mennyire szeretem, majd vártam az ismeretlen csodát, az
        isteni álomutazást. Elaludtam.</h3>
    <h3>Meglepetésemre nem egy világ körüli út izgalma várt, hanem ahogy
        repült a lelkem az álomvilágban, egyre közelebb és
        közelebb került látóteremhez egy hatalmas, kissé romos, de ősi,
        láthatóan hihetetlen tapasztalattal, kifinomultan
        megmunkált kőfal. Megérkeztem. Pontosan nem tudtam megmondani, hová
        kerültem. Kicsit úgy éreztem magam, mint amikor
        a párom számonkér, mert ilyenkor általában nem tudok mit felelni.
        Ismeretlen táj vett körül. A szellő olyan édesen
        simogatta az arcomat, hogy melegséget kezdtem el érezni a szívemben.
        Körülnéztem, de nem láttam senkit. Tudtam, meg
        kell másznom a kőfalat, ami nem tűnt nehéznek, mert a repülés
        lendületével ezt könnyen meg tudtam tenni. Elégedett
        arccal ültem a kőfal tetején, és az elém táruló látványon
        legeltettem a szemem. Mintha egy ókori görög színház
        kőfala lett volna, belül pedig modern stílusú nézőteret láttam.
        Különös történelmi koktél volt mindez együtt. Az
        álmokban sokszor minden összekeveredik, nyugtáztam magamban az elém
        táruló látványt. Bárcsak az emberi szívek,
        nyelvek és tettek vegyülnének egymásba ilyen összhangban, mint most
        azt a látkép sugallta. Vártam a messzire kígyózó
        kőfalon ülve, úgy három méter magasban. Szédülésemet elfeledtette
        velem a nyári este tiszta levegője, mely
        megtelítette cigarettafüsttel mérgezett tüdőmet. Miközben az
        ereimben keringő vér nyugalmat és kiegyensúlyozottságot
        hozó hormonokat szállított az agyamba, felnéztem az égre. A
        csillagok ekkorra már felkerültek az égre. Vártam, és
        megkérdeztem magamtól hangosan, hogy most mi fog történni.</h3>
    <h3>Jól éreztem magam. Arra gondoltam egyszeriben, hogy talán ez egy
        világ körüli út lesz mégis, csak a szellemi síkban.
        Kisvártatva színes ruhás embereket láttam szállingózni a kör alakú
        nézőtérre. Mindenféle embertípus képviseltette
        magát a pompás társaságban, a bőrszín és a nemzetiség mit sem
        számított: az illusztris társaság egyes tagjai ókori
        öltözéket, mások rizsporos parókát és mai modern öltözéket – a punk
        stílustól a klasszikusig – viseltek. Színes,
        rejtélyes kavalkád örvénylett alattam. Miközben a stílusok
        sokszínűségében gyönyörködtem, és az életteli zsongásban
        próbáltam magamra találni, egy törpe jelent meg mellettem. Nem
        láttam, honnan érkezett, egyszerűen csak felbukkant a
        semmiből. Barátságos volt az arca. Azt nem tudtam megállapítani,
        hogy mókushoz vagy ördöghöz hasonlít-e inkább,
        talán a kettő keveréke volt. Volt valami az arcában, ami a
        rágcsálókra emlékeztetett, de egyes vonásai emberiek
        voltak. Sunyi kedvességgel köszöntött. A feltűnően nagy szemöldöke
        és a furcsa, barna színű páncélöltözete
        kimondottan meseszerű kinézetet kölcsönzött neki.</h3>
    <h3> – Mit parancsol a kisasszony? – kérdezte kedvesen és hirtelen,
        miközben ravaszsága, mint egy hajó megcsillant a
        szeme víztükrében és úgy tűnt, hogy hosszú távra bont vitorlát.
        Egyet koppintott kissé kopottas varázspálcájával a
        levegőbe, és egy gyönyörű, hófehér ruhát varázsolt rám, virággal
        díszítve, és masnival a hajamba. Most már valóban
        kisasszonynak éreztem magam, aki bár az utolsó sorban ül, mégis
        mindent lát. Ugyanis minden, amit látni szerettem
        volna, a lelki szemeim előtt jelent meg, mintha a tudatommal én
        magam teremteném meg a jelenetet. A rejtélyes
        mókuskinézetű törpe jó szórakozást kívánva egy vörös rózsát tűzött
        fodrokkal díszített dekoltázsomba. Amilyen
        gyorsan megjelent, olyan gyorsan el is tűnt. A nézőtér megtelt, a
        zsivaj is alábbhagyott, mintha valaki fokozatosan
        csökkentené a morajlás hangerejét, végül teljes csend telepedett
        ránk. Hirtelen az apró, sunyi törpe ezúttal a
        színpadon jelent meg, szemével elégedetten kacsintott felém, mintha
        ezt az egybegyűlt tömeget, a sok embert nekem,
        vagyis az álmomnak köszönhette volna, miközben én meg azt éreztem,
        hogy ezt a csoda szép látványt sokkal inkább neki
        köszönhetem. Közös nyelven üdvözölte a számtalan történelmi
        korszakból és a világ minden tájáról érkezett nézőket,
        ezzel egységbe kovácsolva őket, mintha csak egy nagy család tagjai
        lennénk. Majd jó szórakozást kívánva
        kicigánykerekezett. Kezdődhetett a színdarab. Csak néztem, ámultam,
        gyermeki izgalommal áthatva fürkésztem, mégis
        hova kerülhettem, és hogy milyen kaland veszi kezdetét pár pillanat
        múlva. Arra gondoltam, milyen jó, hogy az
        álmoknak nem kell hogy legyen értelmük; nem számít az idő, a kor, a
        tér, és nincsenek szabályok sem, az
        álomszínházban bármi megtörténhet.</h3>

    <h2 class="cim">A sikertelen leánykérés</h2>
    <h3> A színpadon egy gyönyörű palota jelent meg. Tudtam, hogy a
        valóságban nem férne el egy pódiumon, de az álomban egy
        igazi úri lakot láttam magam előtt, teljes valójában. A kastély
        díszudvarára kovácsoltvas kapun lehetett bejutni.
        Díszes lépcső vezetett a pompás dísztermet magába foglaló középső
        szárnyba és a csipkeszerű szalagfonatos kő
        mellvéddel díszített belvederére. A királyi palota homlokzati része
        hét szobát rejtett magában, ennek megfelelően a
        díszterem hétszobányi területet foglalt el. Hatalmas volt. Rengeteg
        szolgáló sürgött-forgott benne. A kastély
        belsejében hét kanyargó folyosó vezetett a szobákhoz, és bármerre
        nézett az ember, alabástromfehér márvány borított
        mindent. A főterem falai aranyos és kékeszöld fényt árasztottak. Az
        épületegyüttes közepén a kastély magasodott.
        Innen nézve legyezőszerű, végtelenbe vesző sugárutak indultak ki
        középről. A díszudvart szökőkút ékesítette. Több
        toszkán oszlopos, vaskorlátos erkély volt látható. Felfedeztem még
        számtalan fogadótermet, ebédlőt, imahangárt,
        wellnesshelyiséget, báltermet, játéktermet, könyvtárat,
        muzsikaszobát, hangversenytermet és lenyűgöző hálószobát. A
        homlokzat oromzatán egy nagy családi címert lehetett felfedezni. Az
        udvarban egy csodás park terült el, melyet
        tulipánfa, himalájai selyemfenyők és platánfák díszítettek. A zöld
        gyepen gyémántos virágdíszek, közte
        fekete-azúrkék színekben pompázó mandulafenyők és valamivel
        halványabb jégkék bambuszok sorakoztak. Az udvart
        ösvények szabdalták keresztül-kasul, és a végében a királyi család
        temetője volt fellelhető. Sok apró meditáló- és
        relaxálópiramis gombaszerűen volt elszórva. Gyönyörű híd vezetett át
        az udvart kettészelő patakocska felett. Az
        épület folyosóit műemlékek és családi freskók díszítették. A falakon
        festmények lógtak, ha jól láttam, Máriáról,
        Zakariásról és Olivérről, bár nem ismertem őket. Szép és kidolgozott
        képeknek látszottak, csupa szívvel és lélekkel
        készíthették őket, sugárzott róluk a művész gondossága. Az épület
        mérete lenyűgöző volt, melynek falai rusztikus
        hatású, hatalmas kváderkövekből készültek. Egyszeriben egy szűk
        folyosó vonta magára a figyelmemet, majd a királyi
        palota egyik vendégváró szobájára tévedt a tekintetem. A színpadon
        már csak ezt láthattam. Érdekesnek találtam ezt a
        dimenzióváltást, szinte automatikusan, nem tudatosan történt. Arra
        gondoltam, hogy talán a halálunk után is ilyen
        egyszerűen tudunk térben és időben váltani.</h3>
    <h3>Az álombéli színpadra egy középkorú, jóképű férfi érkezett
        méltóságteljes, de meggyötört léptekkel, mint aki
        elmélkedik, vagy nagy a bánata, amely ráadásul évek óta súlyos
        kőként nehezedik a szívére. Eredetiséget sugallt a
        személyisége, de mégis valahogy azt tükrözte az arca, hogy már
        kiveszett belőle minden öröm, mintha egy szenvedélye
        kielégítése érdekében feláldozta volna az emberségét, és ez a
        vigasztalanság örökké nyomot hagyott az arcán. Termete
        daliás volt, enyhén izmos; épp megfelelő egy intelligens nő számára.
        Ha apakomplexusom lenne, még tetszene is –
        kacsintottam magamra, ám ez kacagásrohamot váltott ki belőlem,
        melyet végül köhögésrohamnak álcáztam, hangosan
        fújtatva.</h3>
    <h3> – Ő Lőrinc király – pusmogtak össze az első sorban, s már hallottam
        is hangját a királyi szobában.</h3>
    <h3>Bámulatos díszlet, csodálatos izgalom – gondoltam. Lőrinc reggeli
        helyett felszolgált monológja töltötte be a régies
        és megkopott falú szobát:</h3>
    <h3>– Vajon a szavak, az emberek és az általuk feltett kérdések mit is
        érnek? Vajon a szívünk, a szentségtörő lelkünk és
        megtépázott testünk meddig képes érezni? Meddig kapunk időt céljaink
        beteljesítésére? Ki vagy mi az, aki vagy ami
        gátat szabhat küldetésünk beteljesítésének? Vajon létezhet a szép
        arcú remény, a bizalom és a gyöngyöző szerelem, ha
        mellette nem ás párhuzamosan gödröt számára az őrjítő gyötrelem?
        Vajon a kölcsönbe kapott eszünk és vándorlelkű
        gondolataink honnan származnak? Vajon az emberek a létbe
        belefáradhatnak? Vajon elképzelhető a sokszínű kultúra, a
        tanult illem és a bő tudás verejtékes szorgalom, tanulás és
        tapasztalás nélkül? Vajon meddig táplálhat aranyifjúi
        fiatalság és öröm, vajon az ember talál bármi olyat az életében, ami
        örök? Vajon a földön könnyűként tudunk-e élni,
        ha lelkünknek olykor a haláltól kell félnie? Vajon miért kezdődik
        annyi mondat vajon kérdőszóval? Vajon miért nincs
        semmi, ami biztos lenne a létezésünkben? Vajon megfejti majd valaha
        bárki, hogy a vajon kérdőszót meddig kell még a
        mondatok elejére biggyeszteni? Vajon ki vagyok én? Itt állok
        előttetek. Mi az idő, és mi a tér? Én mint egy vadászó
        pók csak egy-egy pici térnyi és időnyi hálómmal uralom a valóság
        foszlányait. S vajon kik vagytok ti? Itt előttem és
        köröttem, a bájos lég? Ti vajon tudjátok? Mily csodás érzés nem
        tudni, csak sejteni, érezni a hosszú tévutakat járva
        ezt a megfejthetetlen és hideg hovatartozást, rideg és furcsa isteni
        forrást és titkolózást. – Lőrinc tágra nyitott
        szeme fokozatosan húzódott vissza üregébe a szónoklata közben.</h3>
    <h3>Még egy átlagos ember is alkot néha maradandót, megfogalmaz egy-egy
        örök igazságot – így konstatáltam mondandóját,
        de fiának érkezése hirtelen véget vetett szónoklatának. Beszaladt
        egy zsenge és pelyhes állú tizenéves gyermek,
        napsütötte szőke fürtökkel megáldott fiúcska, aki mintha apja
        hasonmása lenne, csak jóval fiatalabb kiadásban és
        jóval élénkebb vérmérséklettel. Lőrinc fia volt az, Rudolf.
        Kutyafuttában érkezett egy zsemleszínű lezser ruhában, a
        kissé elvont különcködő szerepét öltve magára. Messziről látszott
        rajtuk, hogy ez a kettő ritkán ért egyet. A fiú az
        átlagosnál szívósabb fizikummal rendelkezett, és szálfaegyenes
        sportembernek tűnt nekem. Rudolf lármázása
        kiszakította Lőrincet meditáló szundikálásából:</h3>
    <h3>– Apám, én édes jó apám, kérve kérlek, hogy enyhítsd meg szívedet
        fiad könyörgő szavára, és áldásoddal add meg
        tisztes jóváhagyásodat, hogy egyetlen és vér szerinti testvéremet,
        Karolinát feleségemnek tudhassam! – kérlelte
        Rudolf az apját.</h3>
    <h3>– Fiam, én édesfiam, ne kérj éntőlem oly dolgot, mire, te magad is
        jól tudod, a válaszom csak az lehet, hogy ez
        teljességgel lehetetlen! – Arckifejezése és tekintete egyik
        pillanatról a másikra olyan hideg lett, mintha valami
        okkult hatalom irányítaná.</h3>
    <h3>– Apám, édesapám, ki életem fájának nevelője voltál, gondozó kertész
        szülő, kérlek, ne törd le a két kezed által
        eddig oly aggódva és oltalmazva nevelt lombos tölgyem ágait! Hisz
        magad is láthatod, rügyeiben virul, és kibújt a
        szerelem halhatatlan csírája. Hagyd virágozni, és ne igázd le
        reményét, az örök szerelmet és érzelmi kötődést! –
        Rudolf nem akarta feladni eredeti tervét, a leánykérést.</h3>
    <h3>– Ne gyötörj száz napon és untalan éveken át az idő tengerének
        fogságában, oly mélyen és szakadatlanul! Az én józan
        tudatomat oktalan kívánságoddal és éretlen gondolataiddal ne mérgezd
        tovább! Értsd meg, kérlek, hogy mindezt a
        legfőbb kincsem, óvott gyümölcsöm, vagyis a te kérésedet nincs semmi
        okom teljesíteni, és az szándékomban sem áll! –
        Az okkult hatalom mintha ekkor ráeszmélt volna, hogy még nem végezte
        be munkáját, és arcát és ajkát forrósággal és
        méreggel itatta át.</h3>
    <h3>– Felejtsd el csőagyad erkölcsi ragaszkodását a régmúlt idők poros
        és légypiszkos elveihez, ósdi neveltetésed halva
        született rögeszméit! Vedd észre, és veszejtsd el szemed
        hályogtakaróját! E korban pompásabb a szerelem szédült
        szárnyán szélsebesen szárnyalni. – Rudolf lisztfehér arcán könnyen
        észrevehető rezzenés futott végig.</h3>
    <h3>– Rudolfom, Karolina a testvéred, és Isten nem nézné a frigyed
        irgalmas harag nélkül. Ne hívd háborúzni a békés
        isteneket, mert biztosan állíthatom, elveszíted majd a harcot!
        Egyébként is, a házasság a szerelem vesztőhelye, az
        unalom és a megszokás melegágya – ellenkezett Lőrinc, és húsos arca
        megrándult, arckifejezése megváltozott.</h3>
    <h3>– Isten nem a frigyemet nézi, hanem csak a szívemet, mely tiszta,
        mint hegyi patakocska éneklő csobogása, mint
        fényes üveggolyó pompázó csillogása, mivel az megtelt az öröm minden
        gyöngyszemével, melyet a világ összes dolgos
        ékszerésze hordott össze apró és gondos kezével egy helyre, az én
        szívembe. – Rudolf orcáját kezdte áthatni szemének
        csillogása. – Apám, meditált állapotban, amikor a lelkem
        összekapcsolódik az isteni tudattal, egy belső hang azt
        súgja, hogy ez egy ártatlan, őszinte és tiszta szerelem. Tán ne
        hallgassak a belső hangra? Mit ér az élet akkor? Mi
        értelme a létnek, ha nem vehetjük figyelembe az érzéseinket,
        amelyeket Isten ültet a lelkünkbe? – fejtette ki Rudolf
        legbensőbb sugallatát immár kissé könnyes szemmel.</h3>
    <h3>– Fiam, tovább ne kérlelj! A rokonsági szál megváltoztathatatlan
        kötődés. A döntésem, mint hegyekben a kövek,
        megingathatatlan. Én és anyád nemzettelek téged, drága Rudolfom, és
        testvéredet, Karolinát is, ezért nem viselheti
        lelkem, hogy lássa őrült, lázadó egybekeléseteket – érvelt újra
        Lőrinc.</h3>
    <h3>– Apám, nagyon kérlek, legyen neve a tettnek, hiszen mindenki
        ismeri, a házban és kívüle is, Karolina és az én
        érzéseimet, a vágyainkat – mondta Rudolf túlságosan gyorsan és
        túlságosan hevesen.</h3>
    <h3> – Nem, nem lehet, ne kérlelj! – húzta el Lőrinc kissé gúnyosan a
        szája szélét.</h3>
    <h3>– Ha oly idegen szemek, mint köröttünk a népé, nap mint nap
        láthatják és szájukra ölthetik a mi szerelmünk hevét,
        miért ne harcolhatna érző szívünk azért, hogy lázas, tiszta kezünk
        örök gyűrűt hordhasson? Mit vagy kit sebezne, ha
        összeházasodhatnánk? – kérdezte Rudolf eltűnődve.</h3>
    <h3>– Történelmi, dicső hírnevünkön ejtene csorbát. A hír hamar eljutna
        a szomszéd országokba, és családunk nevetés
        tárgyává válna – vágott Lőrinc kissé barátságtalanul Rudolf szavába,
        és közben apró malacszemét kimeresztette.</h3>
    <h3>– Aj, apám, te gyáva, ki a harcmezőn megfutamodsz, a családunknak
        egyébként is hiányzik egy kereke! Ne pazarolj
        szavakat a felesleges szabadkozásra! – Rudolf lemondó és szánakozó
        szemmel nézett apjára.</h3>
    <h3>– Ne vagdalkozz, édesfiam, inkább szorítsd rá magadat a
        megértésemre! Hisz hidd el, bennem is zubog a bánat, hogy
        kívánságodat nem teljesíthetem. Térj észre, hagyd a testvéredet,
        engedd el Karolinát! Hidd csak el, találtok majd
        magatoknak új szerelmet! – győzködte tovább Lőrinc.
        Rudolf már látta, hogy apja és közte áthidalhatatlan szakadék
        tátong, és alaposan felépített elméletével nem tudja
        véleménye megváltoztatására bírni, hiába is vinné kenyértörésre a
        dolgot, ezért így szólt szemellenzős apjához – bár
        tulajdonképpen már csak a levegőbe beszélt:</h3>
    <h3>– A gazság művészete mára már körmönfontabbá és kifinomultabbá vált.
        Már nem korbáccsal és fegyverrel ölnek, hanem
        rafinált köntösbe öltöztetik a szennyet, a hazugságot, a bánatot, az
        elnyomást, a megaláztatást és a mérhetetlen
        közönyt. Mindent a világon, ami életképes, és ami eredeti, már a
        csírájában igyekeznek elfojtani – fortyant fel
        Rudolf, és éktelen haragra gerjedt.</h3>
    <h3>– Fiam, téged a szenvedélyek kötnek gúzsba, és közben megfojtanak –
        füstölgött Lőrinc szemrehányóan.</h3>
    <h3>– Próbálják elfojtani mások érzéseit, és gyengíteni természetüket,
        az igazi vágyakat pedig színlelt bűntudatnak
        tüntetik fel és festik le. Mind megölik a szépet. A szív
        megzabolázása és a tökéletes közöny lett az emberiség
        célja? – borzongott meg Rudolf.</h3>
    <h3>– Ó, én drága Rudolfom, hidd el, nagyon fáj ez nekem! Nem vagy
        tisztában mérhetetlen nagy bánatommal, nem is
        sejtheted annak mélységét. Tudd meg, szívemet kín marja, hogy vágyad
        elérhetetlen. Rudolfom, hidd el nekem, csak az
        öreg tapasztalat beszél belőlem, amikor azt mondom, szenvedélyed
        vulkánkitörése lecsitul majd – békítgette Lőrinc
        kissé lágyabb hangon.</h3>
    <h3>– Minden, amit érzel, és a tested minden reakciója, a fájdalom és a
        mosoly, csak az idegek játéka, az nem tőled
        függ, te balga, te, a test szeszélye, a gének játékszere, a
        természet önkényes adománya, te, a szükségszerű
        fajfenntartás célja és eszköze, te, örök rabszolga. Egyedi és
        különleges kópéként jöttél a világra, majd agyad mások
        agyához kapcsolódva idomult, végül száz vagy ezer ember természete
        alakított ilyenné, mások színskálájából és
        üledékéből összerakott bábu vagy. Honnan tudhatnád te, hogy én mit
        érzek?! – kérdezte haraggal Rudolf.</h3>
    <h3>– Tudod, a ravasznak hitt természet egy rafinált fogása csak a férfi
        és a nő szerelme, mivel ha a nemző törekvés a
        fajfenntartás célját eléri, akkor kialszik és elmúlik a vad
        szenvedély. Mit vársz ettől a szenvedélyedtől? –
        kérdezte Lőrinc kifejezéstelen arccal. – Hogy történhetett mindez,
        kérdem a lelkem szüntelen, napokon és éveken át,
        de válaszra nem méltat a meggyötört és elfáradt bensőm. Nem
        sejthetem és tudhatom, hogy miért érte a palotámat eme
        szörnyű végzet el. A fiam és a lányom szíve már egybekelt, isteni és
        egyházi áldásra fittyet hányva, már több éve,
        szeghetetlenül, és ez a tudat megőrjít. Vad és buja szeszély csak,
        ami egymásba ölelkezve jár! Mindez a családom
        menthetetlen terhe, tudom és érzem. Ez a bánat vad örvényt kavar
        szívem hűs tengerében. Ó, ég, küldj választ nekem
        síró kételyemre, és mutass új utat nekem és gyermekeimnek! Esztelen
        fiatalság forró tüze ég csak benned, az öregedés
        majd eloltja azt, és a szívedet józanná fogja tenni. – Ezzel fia
        kérését úgy rázta le magáról, ahogyan a kutya
        szokta a kéretlen vizet.</h3>
    <h3>Rudolfot meglegyintette a guta, de esze béklyót kötött a nyelvére.
        Beleszorult még számtalan bírálat, de ezzel már
        nem törődött. Minden szót, amelyet apja most mondott, magában
        elhantolta, eltemette jó mélyre, majd visszavonulót
        fújt, és elsietett magányos kis odújába, hogy egyedül maradjon saját
        gondolataival. A későbbiekben a szoba sarkából
        leste apját. Belátta, terve most dugába dőlt. Közben egy első
        ránézésre vékonyka asszony lépett be a szobába olyan
        puha macskaléptekkel, mintha nem akart volna megzavarni egy fontos
        beszélgetést. Vékonynak tűnt Malvin, a királynő,
        de a látszat csalt, mert azért lehetett rajta mit fogni. Koromfekete
        haja belelógott az arcába, mely olyan vörös
        volt, mint a cékla. A csinosan fésült haját ezúttal egy hullámos
        kontyba tűzte össze. Nadrággyötrő kebel ékesítette
        felsőtestét, és szűzi szemérme igazán kívánatossá tette. Beleszólt
        hát a hamleti kérdésbe – „Házasodni vagy nem
        házasodni?” –, miután haját megigazította:</h3>
    <h3>– Oh, férjem, mit szeretnél elérni makacsságoddal? Azt, hogy fiad is
        váljon olyan számító, józan és kőszívű apává,
        mint te? Egy maroknyi kő legyen talán szíve helyén, mint neked,
        mígnem végül a józanság megtörtté teszi? Ezt akarod,
        én férjem, hogy a fiam szívét minduntalan kőpalást övezze? –
        kérdezte kissé megrovóan Malvin, akiről Lőrinc a
        szemöldöke rezzenésével vett tudomást, ám ő ennek ellenére
        folytatta: – Oly kívánságot kér ő tőled, melyet a nép nem
        ellenez, és abban nem a bűn sötét leplét látja, hanem a szeretet
        őszinte takaróját, az erkölcs kivételes és szíves
        adományát, a szív tanítását és a hit magasztos oltárát – fejtette ki
        bővebben, majd szinte egy levegővel elhadarta
        még: – Te mindezt, kedves férjem, a törhetetlen szerelmi oltárt kővé
        akarod gyúrni ádáz szavaiddal? – kérdezte
        teljesen kifulladva.</h3>
    <h3>– Ugyan már, kővé?! Asszony, mikor nemzett szerinted a fiatalság
        megtört követ? Hisz az ifjúság élményteli lapjaira
        mit írnak? A szenvedélyek villámgyorsan eltűnnek, állandó mozgásban
        vannak, folyton változnak, mint egy fizikai
        kísérlet keretében megalkotott örökmozgó szerkezet. Ingatag lábukkal
        szelíden és nesztelenül tovaszökkennek, friss
        szerelmet, új kihívást és üde tapasztalatot keresve, holmi
        balett-táncosi könnyedséggel átugorva minden egyes
        akadályt, mielőtt bármilyen maradandó érzést csiholnának ki
        magukból. Hidd el, Malvinom, hogy Rudolfunk elfelejti
        majd hamar az elképzelt, égből pottyant és oly vak ifjúkori
        szenvedélyét és hetyegését. Nyugodj hát meg, kedvesem,
        hiszen jól tudom én, a fiatalok hangszerét mi zendíti – nyugtatta
        Lőrinc a feleségét.</h3>
    <h3>– Mindenkinek, hidd csak el, szép kis férjem, más a hangszere. Nincs
        semmi jogod kérkedni ezzel a nagy
        hangszerismereteddel. Hagyd őket békében, hadd válasszák meg a maguk
        dallamát! – Malvin könnye beárnyékolta szeme
        csücskét, miközben látszott rajta, hogy az eddigi megaláztatások
        teljesen áthangolták már az idegeit.</h3>
    <h3>– Malvinom, kedvesem, kérlek, ők nem is sejtik, hogy a kukacban,
        amelyet mohón bekapnak, bizony ott a horog is.
        Rudolfunknak még számtalan szoknyahullasztó és bugyibomlasztó
        élményt kellene szereznie, nem pedig testvéréért
        érthetetlenül rajongania. Jó, érthető a testvéri szeretet, de ne
        párosuljon már szenvedéllyel is! Ez abszurd, és
        elmém felfogni képtelen. Az erkölcsi rend ragályos megfertőzése
        itatja át minden szavát és cselekedetét. – Lőrinc
        erei a halántékán egyre inkább láthatóvá váltak.</h3>
    <h3>– Hagyj, kérlek, Lőrinc! Nem látod, hogy a fiadat a halhatatlannak
        vélt szerelmi kötődése őrületbe kergeti, és
        lassan minket is? Hisz nem emlékszel, Lőrincem, arra, hogy a te
        szerelmed is éppen így lángolt hajdanán, és nem
        hagyott alább azóta sem? Nem igaz? Miért nem hagyod őt, hogy áhított
        boldogságát megtalálja, és a saját útját
        járhassa? – kérdezte Malvin, és keskeny szája szögletében két keserű
        gyűrődés jelent meg.</h3>
    <h3>– Ne tépelődjünk ezen, kérlek, tovább, ne söpörje el kedvünket ez az
        értelmetlen, bugyuta és körmönfont okoskodás és
        szívbéli makacskodás – csúszott ki Lőrinc szikkadt száján a felelet.</h3>
    <h3>– Ne beszélj így, kedves férjem! Hidd el, hogy Rudolf egy mély
        érzésű fiú, és nem egy hasztalan bódulat megrögzött
        követője. – Lőrincet meglepte Malvin fanyar hangneme.</h3>
    <h3>– Ő a rögeszméi rögeit hordja a melle alatt, és nem az előre megírt
        életútját, nem az igazság hangját és szavát
        követi. Ellenszegül, és minduntalan csak dacol az égi akarattal,
        mint aki élvezi, hogy fejjel mehet a falnak –
        hasított bele Lőrinc érdes hangja az éjszakába.</h3>
    <h3>– Mit tudhatsz te az égi akaratról? – kérdezte Malvin gúnyosan. –
        Hiszen azt csak a szív ismerheti, csak az őszinte
        és tiszta ketyegő ismerheti az írást.</h3>
    <h3>– Ezennel berekesztem ezt az értelmetlen diskurálást, nincs értelme
        ennek a vitának. – Lőrinc végre kimondhatta a
        benne már régóta feltolult szavakat. – Az összecsapás során
        kimondott nem egyező szavaink, mint sötét mocsárban a
        súlyos tárgyak, elmerülnek, elsüllyednek, mert a súlyuk a mélybe
        húzza őket – kelt ki magából Lőrinc. – Mint két
        idegen, kik nem találnak beszédükben egyetlenegy közös osztót vagy
        nevezőt sem, úgy állunk itt egymás mellett. Ne
        pazaroljuk tovább drága és hasznos időnket, beszéljünk másról,
        Malvinom! Házasság nem lesz, a vita ne képezze így
        tovább traccsolásunk tárgyát! Ültessünk más és termőbb életet adó
        magot szóváltásunk képlékeny és sokszínű talajába!
        – zárta le ridegen Lőrinc a diskurzust.</h3>
    <h3>– Legyen kegyetlen apa a neved, kinek dicsőség, hogy a fia lelke
        számára csak egy érthetetlen szonett! Élj magadnak
        és a mának, mert én akkor is megtartom magam Karolinámnak! Övé
        leszek, és az övé vagyok, örökké az is maradok, majd
        meglátod! – Rudolf odújából kibújva még egy utolsó tőrdöfésre
        előjött.</h3>
    <h3>– Beszéljünk akkor másról, és takarjuk el szemünket. Remek abrakot
        kaphattál szócsatánkból, most már visszatérhetsz
        hát a csúf istállódba. Ily gigerli alakot nem láttam én még, és
        tartsa is távol tőlem örökre az ég! – dünnyögte
        morcosan Malvin, mint aki beletörődött a csata elvesztésébe, fia
        buksiját megsimogatva új fecsegési lehetőség után
        nézve, lezárta a témát egyelőre.</h3>
    <h3>Rudolf haragos viharként csörtetett szélsebesen, nem kímélve az
        asztalokat és a székeket, pedig azok semmit sem
        vétettek ellene. Dehát ilyenkor ki törődik ezzel? A vihar utáni
        csend telepedett a szobára. A témát egyelőre
        félretették, de félő volt, hogy pár nap múlva lábujjhegyen
        visszakúszik az asztalra és terítékként újra előkerül.</h3>

    <h2 class="cim">Bonifác felkavaró üzenete</h2>
    <h3>Egy bohókás kinézetű, de igen szeretetreméltó, bölcs barázdákkal
        teli arcú férfi lépett be, Bonifác. Az emberek
        többsége szereti a meditáció során magába szívni a fejen, a szíven
        vagy a különböző csakrákon keresztül az univerzum
        energiáit, de ez a figura olyan volt, mint aki a cigarettáján
        keresztül szívja magába az energiát, a gondolatokat,
        az életelméleteket, és olyan élvezettel szívta egyik bagót a másik
        után, hogy még az is megkívánta, aki egyébként
        irtózott tőle. Bonifác egy igazán mulatságos és nagy tudású figura
        volt, akinek nem kenyere a szellemi sznobizmus és
        a magamutogatás, mégis legtöbbször ő képviselte a társaságban az
        arany középutat, hol vakmerő derűlátásával, hol
        pesszimista borúlátásával. Sosem rekedt meg a szellemi restség
        állapotában. Az ábrázatán lévő ránc- és
        barázdahálózatban fel lehetett fedezni egész Magyarország földtani
        térképét, ha egy kicsit hunyorított az ember a
        fizimiskáját szemlélve. A térképvonalak magukban hordozták az eddigi
        összes életbölcsességét és -tapasztalatát.</h3>
    <h3> Bonifác mindig az élet értelmén, az élet eredetén elmélkedett, és
        azt hitte, hogy hamarosan eljön az a pillanat,
        amikor megfejti a nagy kérdést, és mindig csak azt a pillanatot
        várta. Szinte nem is élt a szó mindennapi
        értelmében, mert az elmélkedése gátat szabott ennek. Mindenesetre
        már megszokta a kötetlen életet, és bizonyára a
        művészetet és a filozófiát választotta volna hitvesének, ha lehetett
        volna. Némelykor azt képzelte, hogy költő vagy
        művész, de ezt csak ő feltételezte magáról, más nem így gondolta.
        Szinte mindig azok a kérdések foglalkoztatták,
        amelyekre sose tudott választ adni. Vajon azért lett egy tengő-lengő
        költő mintaképe, mert a tespedő lét vagy az
        élet kárhoztatta erre a sorsra, vagy azért nem adatott meg neki más
        sors, család, gyerekek és házasság, mert ő maga
        egy igazi költő lelkivilágával bírt? Ilyen keszekusza gondolatok
        cikáztak elméjében éjszakáról éjszakára, és ő nem
        tehetett mást, csak hogy gyertyát gyújt e füzérkoszorús hendikep
        oltáránál, habár fiatalabb korában elég sokszor
        átadta magát mindenféle élvezeteknek. Az inas készségesen
        betessékelte a szobába Bonifácot.</h3>
    <h3> – A távolban látom érkezni a barátodat, a jó öreg Bonifácot. Vajon
        nékünk mi hírt hozhatott? – kíváncsiskodott
        Malvin.</h3>
    <h3>– Nem tudok jöttének okáról, de türelmesen várjuk meg, míg ideér –
        felelte Lőrinc.</h3>
    <h3>– Adjon isten mindenkinek tisztességes és szép napot – köszöntötte
        Bonifác a királyt és a királynőt –, legalább
        olyan szépet, mint amilyet Isten az égre festett egy nap örömében!</h3>
    <h3>– Íme, itt van Bonifác, a hűséges naplopó! Jer a mi közelünkbe,
        nevettess meg, bajtársam, a bölcseleteiddel! –
        üdvözölte nyájasan Lőrinc is Bonifácot. – Mi hír? Szólj, mesélj
        nekünk, vidítsd fel a bús kedvünk, és adj új
        lendületet nekünk, hadd hasítsa szét a levegővel összefonódott bűnös
        nyűg megemészthetetlen masszáját a te hírt hozó
        hangod megmenekítő rigmusa! – mondta Lőrinc.</h3>
    <h3>– Bolond a mai világ! Olyan, mintha valaki titokban bolondgombát
        ültetett volna a génjeinkbe, hogy így mindenfelé
        bolond világot teremtsen – mondta Bonifác rekedtes hangon és
        tengernyi nyugalommal.</h3>
    <h3>– Bolond lyukból bolond szél fúj – kontrázott rá Malvin.</h3>
    <h3>– Hajnal volt, reggel öt óra. Hallgattam az ablakomon át beszűrődő
        galambturbékolást. Mostanában feltűnt számomra e
        madár soha be nem álló csőre, mégis élveztem hallgatni. Jó volt
        azzal a gondolattal eljátszani, hogy rajtam és
        Istenen kívül senki sem sejti, hogy már ébren vagyok. Csak ő és én
        tudok erről. Régebben, amikor fiatalabb voltam,
        ez idő tájban legfeljebb az éjszaka utáni második, hajnali
        kurbékolásommal voltam elfoglalva, de mostanában a
        turbékolást hallgatom. Milyen érdekes, ha kurbékoltam, nem jutott
        idő a turbékolás hallgatására, de ha hallgatom a
        turbékolást, nincs kurbékolás – fejtegette az aznap reggeli
        hipotézisét Bonifác.</h3>
    <h3>– Milyen érdekes, ha éljük az életünket, nincs időnk az élet
        értelmének megfejtésére, ha meg a megfejtésen tűnődünk,
        akkor meg nem is élünk – mondta kicsit megvetően Malvin.</h3>
    <h3> – Az a lényeg, hogy ez a galamb lekötötte a reggeli elmélkedésemet.
        Vajon mit akar mondani, magát szórakoztatja,
        vagy üzen valamelyik galambtársának? Egyáltalán jelent valamit az,
        amit turbékol? Milyen érdekes, de semmit sem
        tudok az ő világáról. Ha azt vesszük, neki sincs fogalma az én
        világomról, fel se merülhet benne, hogy én abban a
        szobában éppen őt hallgatom. Milyen érdekes két világ egymás mellett
        létezése, mit sem sejtve a másikról. Ebből
        kiindulva hány világ él még így egymás mellett észrevétlenül?</h3>
    <h3>– A világban, mely egyszerű szemellenzőt hord, minden csupán illúzió
        lenne? – szólt közbe Lőrinc is.</h3>
    <h3>– Azon tűnődtem, hogy ha megérint egy író valamelyik műve, akkor
        mennyire közel tudom őt magamhoz érezni, szinte
        barátként gondolok rá, akár be is ülnék vele egy sörre, hiszen egy
        szellemi síkon mozgunk, úgy érzem, ott van velem,
        mellettem az ágyamban. Most pontosan így éreztem, mert bevallom,
        akivel együtt töltöttem az estémet, egy író volt.
        Mármint nem testileg gondolom az együttlétet, hanem szellemileg.
        Olvastam egy művét, és teljesen levett a lábamról,
        lenyűgözött, persze szellemileg. Ahogyan most reggel a galambot, a
        turbékolását hallgatva, oly közel éreztem őt is
        magamhoz. Elárulom, egy számomra és a legtöbb ember számára
        ismeretlen íróról van szó, ami egyben felháborító is,
        gondoltam. Ez az író egy szinte teljesen elfeledett szerző, míg a
        Zabhegyezőt persze mindenki ismeri. Bevallom,
        számomra ez érthetetlen. Megírja a Zabhegyezőt egy iskolakerülő
        ficsúr, lehet, hogy néhány könyv elolvasása után, és
        azokon felbuzdulva, az irodalom műveléséhez való affinitás és mély
        mondanivaló nélkül, vulgáris szövegkörnyezetet
        alkotva, és egyszerre mindenki ismeri, és mindenki elképesztően
        szépnek és jónak tartja a munkáját. Én alig bírtam
        végigolvasni, csak azért rágtam át magam rajta, mert meg akartam
        tudni, miért imádja mindenki. A tegnapi íróm egy
        ismeretlen író volt, de mégis három lapnyi írásába több szépirodalmi
        érdem és szellemiség szorult, mint az egész
        Zabhegyezőbe.</h3>
    <h3> – Érthetetlen számomra a világ működése és a világ által nagyra
        tartott művészet – nyugtázta a dolgot Malvin.</h3>
    <h3> – Vajon az írók miért gondolják azt, hogy minden gondolatuk annyira,
        de annyira értékes, hogy papírra kell vetniük?
        Lehet, annyira frusztráltak, hogy mindenáron ki kell írniuk magukból
        a dolgot? Vagy annyira kevés barátjuk van, hogy
        csak így, papíron megörökítve tudják kiadni magukból a
        gondolatfoszlányaikat? Ezen tűnődtem, miközben hallgattam a
        turbékolást.</h3>
    <h3>– Hát, köszönjük szépen, kedves Bonifác, hogy megosztottad velünk
        mélyreható gondolataidat, de a mi reggelünket
        heves vitával indítottuk, úgyhogy inkább valami vidám hírrel álljon
        elénk! – kérte Lőrinc.</h3>
    <h3>– Vidám hírrel? – vonta meg kissé a vállát Bonifác, mint akiben most
        tudatosult, hogy eddigi mondandója nem talált
        megértő fülekre, bár kedvét nem szegte a dolog. Homlokán hálóba
        rendeződtek a ráncok, és szemlátomást erőltette az
        emlékezetét. Hirtelen egy ötlet varázslatosan kisimította a ráncait.
        – Reggel, mikor felnyitottam a szemem, és az
        éji álom miatt elszenderült belső magom működésbe lendült, mire
        meggyőződtem arról, hogy még mindig a földi lét
        elüzletiesedett légköre vesz körül, ágyamról felpattantam, mint
        ahogy egy pattanás szokott a tinédzser orcáján, és
        felnyitottam kíváncsi ember lévén a Bibliát, abba fürkészőn
        tekintve, vajon mit is szeretne ma üzenni nekem –
        próbálta érdekesebb téma felé terelni a fecsegést.</h3>
    <h3> – Érdekes bevezetés. Látod, én édes Malvinom, hogy Bonifác barátunk
        mily elmés. Ő mindig új felvetésekkel tud minket
        meglepni. Milyen üzenettel szolgált neked, barátom?</h3>
    <h3>– Újdonsággal igen, de sosem bölcselkedéssel, csakis őrültséggel –
        szúrta közbe szórakozottan Malvin.</h3>
    <h3> – Én fiatal koromban a sokszor rideg és magányos perceimben
        felcsaptam a nagy igemondó könyvet, a Bibliát. Hittem,
        hogy bizonyára üzenhetne énnekem valami hasznosat, és terelhetne
        engem az utamon az ő kéje-kedve szerint. Én pedig
        átadva és meghagyva az égi irányadónak a kormányt, hátradőlve vártam
        az üzenetet a mai reggelen.</h3>
    <h3>– Halljuk az üzenetet, mely ma reggel érkezett! – mutatott egyre
        nagyobb érdeklődést Malvin.</h3>
    <h3>– Hadd halljuk csak! – sürgette Lőrinc.</h3>
    <h3>– Íme hát az üzenet, melyet magába szippantott az agyam, mint ifjú
        férfi szokta a friss széllel hozott vadkender
        illatát egy szép reggelen: „Patres comederunt uvam acerbam et dentes
        filiorum obstupescunt.”</h3>
    <h3>– Tehát hogy is értsük ezt? – kérdezte Malvin. – Mert kissé gyengült
        a hallásunk.</h3>
    <h3> – Vagy talán az értelmünk – tette hozzá Lőrinc.</h3>
    <h3>– „Az apák ettek egrest, és a fiak foga vásott el tőle.” De
        mondhatnám így is: „Az apák ettek savanyú szőlőt, és a
        fiaik foga vásik el tőle” – magyarázta meg Bonifác az üzenet
        lényegét. – Hát erről lenne szó, így szóról szóra, csak
        nem ugyanazokkal a szavakkal – mosolygott Bonifác.</h3>
    <h3> – Vagyis mit is jelent mindez? – kérdezte értetlenkedve Lőrinc.</h3>
    <h3>– Annyit, hogy Isten az utódokon torolja meg az apák bűneit, akár
        hetedíziglen – fecskendezte a szavakat végzetes
        méregként Malvin és Lőrinc vénájába Bonifác.</h3>
    <h3>– Hmm. Furcsa ez az üzenet. Nem értem. Mindenki a maga bűnéért kell
        hogy feleljen, az lenne a helyénvaló. Mi értelme
        megbosszulni az utódon?</h3>
    <h3> – Az ige az ige.</h3>
    <h3>– Ennek a beszédnek se teteje, se alja, se értelme, se farka –
        kotyogta közbe Malvin.</h3>
    <h3>– Hmm. „Quam angusta porta et arcta via est quae ducit ad vitam, et
        pauci sunt qui inveniunt eam!” Mely szerint:
        „Menjetek be a szoros kapun. Mert tágas az a kapu és széles az az
        út, a mely a veszedelemre visz, és sokan vannak, a
        kik azon járnak. Mert szoros az a kapu és keskeny az az út, a mely
        az életre visz, és kevesen vannak, a kik
        megtalálják azt.” Sokaknak fogynia kellene – mutatott Bonifác
        Malvinra.</h3>
    <h3>– Neked meg a beszédedet kellene megkurtítanod, de sebtében! –
        válaszolta sértődötten Malvin. – A te értelmeddel egy
        matematikai előadáson szemléltetni lehetne a tompaszöget – vágott
        vissza gúnyosan, de mosollyal a szája szélén.</h3>
    <h3> – Bebizonyosodott itt, előttünk ebben a percben, hogy minden új
        üzenetnek, melyet sugall a tavasz hűs reggeli
        szellője, nagy-nagy bölcselete van; az megfontolandó, talán éppen
        helyreigazító, útvesztőben mankó és a kárhozatban
        óvó. Én azt mondom, ne hagyjuk figyelmen kívül ezt az üzenetet –
        respektálta Bonifác.</h3>
    <h3>– „Attendite a falsis prophetis!” „Őrizkedjetek pedig a hamis
        prófétáktól!” – Malvin olyan merev arccal mondta
        mindezt, mint ahogyan temetésen illendő viselkedni.</h3>
    <h3>– Várjunk csak egy kicsit, fontoljuk csak meg a dolgot! Isten az
        utódokon torolja meg a bűnt, melyet az atyák
        követtek el, újra és újra, akár hetedíziglen – szakadtak ki
        Lőrincből önkéntelenül a szavak.</h3>
    <h3>– Bár ennek az értelme előttem egy kissé homályos, elméssége rejtély
        számomra, a kijelentést pedig megalapozatlannak
        tartom, barátom, én tovább nem untatlak. Az ige az ige,
        gondolkodjatok el rajta! – mondta Bonifác, miközben a
        testsúlyát egyik lábáról a másikra helyezte át, illetve a szája
        szélét harapdálta, mintha a reggeli ételből maradt
        volna a szélén valami.</h3>
    <h3>Bonifác barát szedelőzködött, és ezennel elvonult a szobából,
        otthagyva a királyt és a királynőt. A poéta tudott
        valamit, azt az érzést keltette az emberekben megjelenésével,
        izgés-mozgásával és tekintetével, mintha ő felülről
        szemlélné az eseményeket kívülállóként, és nem venne részt azokban,
        csak megfigyelné a történéseket, mivel valami
        nagy-nagy titok ismerője. Otthagyta Malvint és Lőrincet önnönmagukat
        marcangoló morfondírozásukban. A múlt árnya
        kiült arcukra, látszott, mindketten értelmezni szeretnék az
        üzenetet. Lőrinc már el is kezdte Bonifác távozása
        közben:</h3>
    <h3>– Miféle üzenet ez? Gyötrő egy üzenet, az biztos. Vajon nekünk
        szólhat? Van néki ebben igaza, vagy ez ránk
        vonatkozhat? Miért hozta házunkba Bonifác a bölcseletét, ha azt nem
        nekünk szánta? Szívembe mar vétkes és véres
        múltat látó mondata. Miféle ismerettel rendelkezik? Vajon Rudolf és
        Karolina őrjítően vad szerelme isteni megtorlás
        lenne, amely érdekében az ártatlan gyermekeinket feláldozzák a
        vallás nevében? Felkoncolják a szemünk láttára őket?
        Igazságtartalmát kétségbe vonom, nehezen megy ez a fejembe –
        rikkantotta homlokráncolva Lőrinc a semmibe.</h3>
    <h3>– Gyermekeim őszinte szerelme lenne a megtorlás? Az isteni
        igazságtétel ilyen lenne? Büntess engem, Istenem! Ily
        gonosz és bosszúálló kárhoztatásról nem hallottam még. Szívembe
        hatol vétkes és hazug múltat bizonyító szerelmem
        miatti bűntudatom – jegyezte meg kissé bűnbánóan Malvin.</h3>
    <h3>– Egy üzenet a felszínre hozhatja most minden szennyesem, éltem rút
        piszkát, melyet lelkem még a lelkem elől is
        titkolni szaporán igyekezett.</h3>
    <h3>– Szívszaggató üzenet, mely, mint egy belső lámpa fénye,
        megvilágítja szívem és tetteim – lihegte Malvin alig
        hallhatóan.</h3>
    <h3>– Nincs titkot- és időtálló rejtélyes cselekedet.</h3>
    <h3>– Nincs elcsendesült vihar az igaz szerelemben.</h3>
    <h3>– Ej, Bonifác barátom, a bélpoklos nyelved helyett egy vérszívó
        kígyó sziszeg! – kiáltotta Lőrinc.</h3>
    <h3>– Ej, Bonifác barátom, az üzeneted űzi a lelkem, és a szavaid a
        csontomig hatolnak múltam látó hóhér képében –
        harsogta Malvin.</h3>
    <h3>– Lelkiismeretem eszembe juttat egy férfit, aki a családjával
        boldogan él, és rég elfeledte már bűnös tettét, de a
        régmúlt rémképe szikár elméjében újraéled, eszébe juttatva véle a
        kínok kínját, végül ez az emlék megöli oly meghitt
        családi boldogságát – szólalt meg Lőrinc lelkiismerete megsemmisítő
        fölénnyel.</h3>
    <h3>– Lelkiismeretem eszembe juttat egy nőt, aki a családjával boldogan
        él, ám hazug érzelmeket táplál férje iránt,
        hiszen a régi, hű és igaz szerelme szikár elméjében újraéled, eszébe
        juttatva véle a régmúltbeli tökéletes, boldog
        perceket, végül ez az emlék megöli oly meghitt családi boldogságát –
        piszegte Malvin lelkiismerete.</h3>
    <h3>De ekkor Lőrinc arckifejezése ahhoz hasonló nagy változáson ment
        keresztül, mint amikor a tigriskölyök tudatára
        ébred annak, hogy valójában mire képes erejével, és ráripakodott
        fölényes lelkére:</h3>
    <h3>– Fúj, kéretlen lelkiismeretem, távozz éntőlem, nem hívtalak, és
        réges-régen már oly messze űztelek, ne kísérts, ne
        térj vissza, ne paktálj le a tudatommal! Azt hiszed, mi mind itt,
        ahányan csak vagyunk, azért születtünk, hogy
        oltárt néked áldozzunk, hogy poros lelkünk tükrét örökkön örökké
        érted némán tisztogassuk? A kínos társaságodat majd
        a temetőbe viszem, Olivér testvéremnek sírjához, majd ott önfeledten
        szembesülhetünk egymással. Bensőmben nincs
        nyugalom, mert egy hang kiabál olykor folyamatosan. Mily sok éven át
        hallgatott, és most hipp-hopp, újraéled? Ej,
        Bonifác, te betyár, kellett ez neked? Temetőbe kell térnem, hogy
        lelkem éber és viharzó belső és bűnös kavalkádját
        rendbe tegyem. Bár ezt senki se sejtheti, mert lehet, hogy ez az
        érzés csak önnönbennem keltett és vélt önmarcangoló
        vád, jobb lesz csak magamban rendezni. – Ezennel Lőrinc király
        kirohant a szobából.</h3>
    <h3>– Eltitkoltam valami apróságot szívem elől, és magamnak hazudtam,
        csupán ez lehet a bűnöm, melyet Isten a napfényre
        akarhat hozni az üzenet révén. Nem nagy szálka ez szememben, mégis
        oly borzasztó, mert állandó kellemetlenséget
        okoz. Lépten-nyomon szembesülök véle. A nagy önmarcangoló hangulat
        kábulata elűzte hosszú éveken át biztonságot adó
        nyugalmamat, és most hirtelen, hipp-hopp, újra megtalálja a hangját
        belső tanúm. A temetőbe kell mennem majd,
        Olivérem sírjához, és találkoznom kell el nem múló szerelmemmel,
        mert újra feléledt. Az újra emésztő vágyat
        csillapítanom kell sebtében! Iparkodj lábam, szaladj, és légy jó
        szolgálója minden akaratomnak! – Ezennel Malvin is
        kirohant a szobából. Úgy viselkedtek, mint akik megnyugvást
        szeretnének találni egy másik helyen. A szoba üres lett,
        síri csend állt be egy percre.</h3>

    <h2 class="cim">Az ártatlan szerelmesek</h2>
    <h3>Beszökkent a szobába Rudolf egy csodás lány társaságában, talán a
        szerelmével. Igen, ő volt az, Karolina, a
        testvére. Boldogok voltak, és hangtalanul táncoltak, mint ahogy apró
        bogarak szoktak a lámpa fényének bűvöletében.
        Karolina szerelmes érzelme rajongó kedvességgel párosulva sugárzott
        párja felé. Úgy viselkedett, mint aki most
        először tárja fel szíve választottja előtt az érzéseit. Pedig ez nem
        így volt, mert immáron hét éve nem tudtak
        szabadulni szenvedélyes fogságukból. Az orcájukon csak úgy
        tündöklött az összhang minden elképzelhető rezdülése. Jó
        érzés volt még csak rájuk nézni is. Bárkit joggal fogna el az
        irigység látványukra, hogy neki miért nem adatott meg
        ilyen felfoghatatlanul nagy ragaszkodás, de látva őket, nyomban
        elhessegeti magától mindenki a rút emberi természet
        és irigység ilyesféle megnyilvánulásait. Két fiatal, akik egymás
        karjában találták meg a boldogságot, akik
        félrelöktek minden mást, szerepjátékot, előítéletet, és nem törődve
        a rokoni szálakkal, teljesen átadták magukat az
        érzelmeiknek.</h3>
    <h3>Karolina égszínkék nyári ruhája tökéletesen állt karcsú termetén, és
        az a szeme színével tökéletesen harmonizált.
        Bőre selymessége egy kisbabáéra hasonlított. Aranyszőke hajkoronája
        Rudolf fürtjeihez idomult. Rudolf Karolina férfi
        ellenpárja volt. Azt is mondhatnám, hogy hasonlítottak egymásra –
        még mondja valaki, hogy a hasonlók nem vonzzák
        egymást! Karolinának nemcsak a bőre puhasága volt gyermeki, hanem
        szeme csillogása, lelke tisztasága is, olyannyira,
        hogy szinte hozzá imádkozott volna az ember, ha nem tudná, hogy nem
        egy az istenek közül. Tudatának tisztasága
        megmaradt a születésekor kapott fogékonysággal és ártatlansággal.
        Oly tiszta volt, nem élt benne előítélet, nem
        játszott semmilyen szerepet, nem érdekelték a társadalmi elvárások,
        az emberek által kreált játékszabályokra pedig
        fittyet hányt. Éppen ennek köszönhetően tudott megmaradni gyermekien
        őszintének és az istenihez közelinek.</h3>
    <h3>– Jöjj ide mellém, Karolina, öleld át szorosan a térdemet! Hadd
        tudjam a közelemben szép lelkedet! Hadd érezzem
        magamon kezed okos és tiszta simítását! Hadd érintse a fülemet vidám
        női kacagás! Te vagy az én szemem bálványa, az
        én szívem ábrándja, a lelkem menhelye, az életem fényköre, minden
        nemes ember erkölcsi iránytűje, az élet
        melegségének bővizű forrása és részeg gyönyörök gazdag aratása –
        kezdte Rudolf ekképpen.</h3>
    <h3>– Világ szép szava, hold gyöngyárnyéka, nap fénycsillaga, Isten
        szent magja, ki ma föld virága, vihar ki ne vágja.
        Szeretnélek mindig, míg a szíved értem sír, míg a virágod virít,
        hangodat hallani, földnek elmondani, te vagy nekem
        az itt, ami igazi kincs! Szívemet mikor borral töltöd meg, a meleg
        csengése huncutul ötvöz, de miért is kellenek
        ezek a költői szavak? – mosolygott Karolina, és mosolya maga volt a
        vegytiszta öröm.</h3>
    <h3>– Engem a szerelem költőivé tesz, téged nem? Mióta szeretlek,
        mindent szépnek látok. Temiattad bimbózott először a
        románcunk édes hajtásokat, és temiattad kínlódom azon a kérdésen,
        hogy a lét miért is nem örök – suttogta szelíd
        hangon Rudolf.</h3>
    <h3>– A szíved mindenkor mérsékli kétségem hevét, és a lelkem néhai
        bukfencei rögvest abbamaradnak melletted. Szavaid,
        mint a szerelmes és simító áradás, a látványodat kovácsolja, az
        ábrándos napokat tágítja. Engem is költőivé tesz ez
        az érzés melletted – mesélte Karolina Rudolfnak, és érezte, napról
        napra mélyül benne az az érzés, hogy a sors egy
        különleges ajándékkal lepte meg.</h3>
    <h3>– A legelső tudatos percemben elvakított az égető tüzed, a vágyaid
        dús virágokká formálták lelkem rétjét. Viruló
        kertednek hű gondozó kertésze leszek én örökké. Néha forró
        örömkönnyekkel öntözöm kertedet, nehogy hervadhasson –
        suttogta Rudolf.</h3>
    <h3>– Parányi szirmokkal nyílnak és virágoznak a legbűvölőbb csodák,
        melyeket tőled kaptam én. A szirmokban rejlő
        értékek és érzések minden egyes nap újra feltárulnak, kinyílnak,
        mindennap újra tűzben égnek, és parazsuk nem szűnik
        meg soha izzani – lelkendezett Karolina.</h3>
    <h3 style="margin-bottom: 50px;">– Képes vagyok a teljes és feltétlen, hű odaadásra, az érzelmi
        hűségre, a hit vallásos meggyőződésére, mely az
        összetartozás képét ölti. Átadom magam a szerelemistennőnek, a szép
        Aphroditének, és úgy élek, mint egekben az
        angyalok, mert ő elhintette szívemben a nyíló szenvedély
        boldogságának talajt fogó magját. Ha a felhő eltakarná a
        románcuk egét, én bátran hadakoznék véle, könnybe lábadna szeme, és
        tovatűnne, így vigyáznék rád! – ígérte Rudolf. –
        Hétéves korunk óta lángol mindez bennünk, és hét év telt el azóta,
        ezért szóljon neked versem, szerelmem. – Rudolf
        odaszaladt egy székhez, Karolina közelébe vitte, majd felállt rá,
        mint egy kisgyermek, aki élete első fellépésére
        készül, izgatott, és várja a csodát, szeme közben szaporán fürkészte
        Karolina tekintetét, vajon mit vált ki belőle a
        szónoklata. Hogy ezt megtudhassa, rögtön rákezdett:</h3>
    <p style="margin-bottom: 50px;"><em>Két szív együtt teljesség</em></p>
    <p><em>Akarom az ölelésed,</em></p>
    <p><em>A tündöklő szemeidet,</em></p>
    <p><em>Orcád hű mosolyát</em></p>
    <p style="margin-bottom: 50px;"><em>És az örök rózsa illatát.</em></p>
    <p><em>Akarom a karodat,</em></p>
    <p><em>Hogy kapuként mutatkozzék,</em></p>
    <p><em>Áttetsző szavaidat,</em></p>
    <p style="margin-bottom: 50px;"><em>Hogy csengő hangjaként játsszék.</em></p>
    <p><em>Rakd kincsed a lábam elé,</em></p>
    <p><em>Ha gyullad benned a remény,</em></p>
    <p><em>Hogy ott élj a gyöngyfényben,</em></p>
    <p style="margin-bottom: 50px;"><em>Ahol napfényt vet az éj!</em></p>
    <p><em>Hozz szikrákat a télben,</em></p>
    <p><em>Mentőnedvet a nyárban,</em></p>
    <p><em>Dicsfényt az éjszakában,</em></p>
    <p style="margin-bottom: 50px;"><em>Gyönyörköntöst a ruhámnak!</em></p>
    <p><em>Üzenj tósztot az égnek,</em></p>
    <p><em>Hadd tudja meg a mindenség</em></p>
    <p><em>A megdönthetetlen tényt:</em></p>
    <p style="margin-bottom: 50px;"><em>Két szív együtt teljesség!</em></p>
    <h3>– Ez csodálatos volt, Rudolfom, és köszönöm! Én hűen foglak hordozni
        szívemben, mint hitét a vallásos ember, mint
        ajak a mosolyt, mert te vagy nekem az aranytermés, a nő igaz
        imádata, a szépség dicső éke, a nap ragyogása, egy
        habzó istengyönyör, a fülemnek örömhír, édesen ömlő méz és
        vágyaimnak egyetlenegy kívánsága – mondta
        elcsenevészedett hangon Karolina, és beletúrt Rudolf szőke
        fürtjeibe, majd kezét kecsesen arcához simította, és édes
        csókot adott ajkára.</h3>
    <h3 style="margin-bottom: 50px;">Sokáig elnéztem volna nyálas enyelgésüket, de hát nézni más
        boldogságát egy idő után, bevallom, frusztrálttá teszi
        az embert, még a saját álmában is. Arra azért rá kellett jönnöm,
        hogy a szerelem egyszerre kifoszt, és egyben
        gazdaggá is tesz minket. Kifoszt, hiszen elveszítjük saját
        jellemünket, szívünket, testünket és lelkünket, vagy
        legalábbis megosztjuk azt párunkkal, de egyben gazdagít is, hiszen
        kapunk egy másik jellemet, szívet, testet és
        lelket, amellyel szintén mi rendelkezhetünk. Birtokolhatjuk a másik
        szemének ragyogását, a haja fényét, a keze
        tapintását, a vidámságát, a szellemét, a beszédét és a csókja ízét.
        A szívünk ilyenkor bódulatban egymásba
        kapcsolódik. Aztán a belső szerveink is felcserélődnek, az agyunk
        helyébe a szívünk lép, és esztelen cselekednek. Ó,
        mily szép dolog mindez. Az emberek a szerelmesek nevének, Isten a
        lelküknek, ők saját maguk pedig a szívüknek adják
        szerelmükkel az örök életet. Már-már azt hittem, nem kell tovább
        hallgatnom őket, de az álmok kiszámíthatatlanok, és
        újra Rudolf csengő énekére lettem figyelmes, miközben Karolinát a
        karjaiba vette:</h3>
    <p><em>Örömünnep a mai nap,</em></p>
    <p><em>És mind az, mikor én láthatlak,</em></p>
    <p><em>Mert a szívem százszor szikrát szór,</em></p>
    <p style="margin-bottom: 50px;"><em>Amikor hozzám érsz valahányszor.</em></p>
    <p><em>Akár szóval érintesz,</em></p>
    <p><em>Akár a forró kezeddel,</em></p>
    <p><em>A szikra ott rejlik bennem,</em></p>
    <p style="margin-bottom: 50px;"><em>És huncutul csiklandoz engem.</em></p>
    <p><em>Örömünnep, amikor nézhetem</em></p>
    <p><em>A virágfüzéres szemedet,</em></p>
    <p><em>Benne a fény bogarát,</em></p>
    <p style="margin-bottom: 50px;"><em>Melyet az öröm jár át.</em></p>
    <p><em>Akár kócos a te hajad,</em></p>
    <p><em>Akár fáradt a te vágyad,</em></p>
    <p><em>Az én kis szerelmem vagy,</em></p>
    <p style="margin-bottom: 50px;"><em>És örökké az is maradsz.</em></p>
    <p><em>Örömünnep hát minden nap,</em></p>
    <p><em>Mert te hozzám érsz, én kívánlak.</em></p>
    <p><em>Örömünnep, ünnepelj,</em></p>
    <p style="margin-bottom: 50px;"><em>És mindennap fényoltárt lelj!</em></p>
    <p><em>Örömünnep hát minden nap,</em></p>
    <p><em>Mert te hozzám érsz, én kívánlak.</em></p>
    <p><em>Örömünnep, ünnepelj,</em></p>
    <p style="margin-bottom: 50px;"><em>Mindennap boldogan kelj!</em></p>
    <h3 style="margin-bottom: 50px;">Ahogyan a kerti fák áhítoznak a napfényre, ahogyan egy szomjas
        ibolya az édes vízcseppre, ahogyan a magányos fülek a
        madárcsicsergésre, úgy kívánta Rudolf Karolinát minden este. Ahogyan
        a méla éjszaka várakozik a hajnalra, ahogyan a
        pihenni készülő nap a fehér holdra, ahogyan a sok bánattól gyötört
        ember a nyugtató bordalra, úgy várta Rudolf
        Karolinát mindenestül mindennap. Nem létezhet boldog élet édes
        szerelem nélkül, boldog szerelem vad vágyakozás
        nélkül, vadóc vágyakozás vágyat adó Isten nélkül és vágyat adó Isten
        tápláló élet nélkül. Ő sem létezhetett
        Karolinája nélkül, számára ő jelentette a szép, tápláló életet, a
        vad vágyakat és Istent, örökké fogva tartó
        mámorszenvedéllyel. Már nem fojtották el égig nyúló érzéseiket
        egymás iránt, már nem csitították repdeső szívüket
        békítő altatódallal, már nem táplálták lelküket nyugtató gyógyírral,
        engedték, hogy örökké éghessen, mint fan-fan.
        Szabad utat engedtek a kívánkozó vágyuknak, epedő arcukhoz
        szorították édes ajkukat, mert vágytak arra, hogy
        érinthessék a másik minden porcikáját. Engem személy szerint
        ijesztene, hogy hova vezethet a természet játéka,
        szorongatna a félelem, hogy mikor bocsátaná rám rémséges fátyolát,
        azon aggódnék, hogy létkeltő adományát hirtelen
        visszavonja, mert hát valljuk be, ő az, aki a világi érzések
        nagy-nagy istenura. De őket ez nem zavarta. A nyáladzás
        nem ért még ezzel végett, mert Karolina is dallal lepte meg Rudolfot
        viszonzásul, és már hallgatnom is kellett:</h3>
    <p><em>Táncoljunk a szerelemben,</em></p>
    <p><em>Mezítelen öltözetben!</em></p>
    <p><em> Mezítelen az öltözet,</em></p>
    <p style="margin-bottom: 50px;"><em> Mert ismered te mindenem.</em></p>
    <p><em> A színes kálváriában,</em></p>
    <p><em> Hol a hírt a füledbe súgtam,</em></p>
    <p><em> Egy apró hétbetűs szócska:</em></p>
    <p style="margin-bottom: 50px;"><em> Imádlak és imádlak!</em></p>
    <p><em> Táncoljunk a boldogságban!</em></p>
    <p><em> Én Rudolffal táncolok,</em></p>
    <p><em> Mindenki más a párjával.</em></p>
    <p style="margin-bottom: 50px;"><em> Jöjj a szerelem báljára!</em></p>
    <p><em> Pörgesd meg te a társadat,</em></p>
    <p><em> Hadd szédítse a kábulat,</em></p>
    <p><em> Mert a szerelem kábulat,</em></p>
    <p style="margin-bottom: 50px;"><em> Hol a szív bőszen mulat!</em></p>
    <h3>Táncoljanak csak, amíg lehet, míg a szívük szívesen szeret, míg a
        lábuk pergőn lépeget, míg Isten zenét ad
        mindehhez. Rudolf férfias könnyedséggel a karjában vitte ki Karolina
        puha testét a szobából. Az ártatlan szerelmesek
        kiszabadultak a helyiség fogságából, és táncuk közepette fejüket egy
        másik szenvedély rabságába hajtották,
        valószínűleg egy másik teremben.</h3>

    <h2 class="cim"> 2. rész</h2>
    <h2 class="cim">Lőrinc megingása</h2>
    <h3>Kicsit kényelmetlenül éreztem magam a kőfalon való üldögélés közben,
        és mintha a furcsa ábrázatú, de bizalmat
        árasztó törpe meghallotta volna a gondolataimat, mintha olvasott
        volna a fejemben, megjelent, és varázspálcájával
        egy bordó bársonyfotelba varázsolt engem. Miközben elgémberedett
        testembe visszatért az élet, lágy szellő simított
        végig az arcomon. Izgatottan vártam a rám váró eseményeket.</h3>

    <h3>Megláttam egy színes virágokkal ékesített udvart, közepén
        szökőkúttal. A ligetet az azt gondozó kertész, ügyes
        szobrászkézzel, zöld sövénnyel keretezte. Bárki elengedhette magát,
        kikapcsolhatta agyonhajszolt elméjét egy kis
        időre a festői színekben játszó virágok e tarka sokaságában, ebben
        az elkápráztató, tündérszép és meseszerű zöldellő
        réten, a természetnek ily gondosan megmunkált, lágy ölén. Bal
        oldalról egy híd vágta ketté a parkot. Egyszeriben
        arra gondoltam, mily édes lelkemnek ez az idilli mámor, ahol a zöld
        abrosz a szívem étke és bőséges táplálója. Az a
        látvány tárult a szemem elé, hogy benne a jó és a rossz barátok
        közeli-távoli rokonokkal együtt múlatják az időt.
        Piknikezésre invitáló kockás pokrócok tarkállottak körülöttem, és
        szivárványként tükröződött a boldogság az emberek
        szemében. Mindenfelé piros és sárga színű bor, isteni étkek; az
        ifjak szívében a dáridó szikrái pattogtak, ahogyan
        elmerültek egymás társaságában. Egyszeriben arra gondoltam, hogy
        párját ritkítja a természet e csodája, egyszerre
        elbájoló és igéző alkotása. A csodálatos élővilág adománya úgy
        elbűvölt, mint egy cilinderből nyulat elővarázsoló
        bűvész. Bogárnász és rovartánc vegyült mindenütt egymásba, és a
        réten a ringatózó szépség ült nászt, melytől
        magunkat hamvasnak és ünnepeltnek érezzük. Vendégszeretete nem
        hanyag és nem fricskázó. Azt kívánjuk, hogy a
        természetben lehessünk, és ő velünk lehessen, mert a természetben
        annyira jó megmártózni, és üdítő frissességében
        ábrándozni. Alázatosan fejet hajtunk előtte, és érezzük mérhetetlen
        hatalmát, miközben tudjuk, hogy főhajtásunk
        csupán egy rongybaba bohém meghajlása, hiszen bármikor, ha akar,
        lenyűgöz minket, de ha akar, megaláz, szökőárat,
        villámcsapást vagy hatalmas áradást bocsátva ránk, mert a természet
        a legnagyobb úr. Háládatlan örökösei nem
        vigyáznak rá, zöldellő fejkoronáját egyáltalán nem óvják. Csonkítják
        a küllemét, és koptatják a ruháját,
        felelőtlenül elfeledkezve arról, hogy a természet nem felejt, és
        megbosszulja majd sorra a sok hibát és bűnt. Mégis,
        a természet legtöbbször nemes szívű adakozó és gavallér, hiszen
        verőfénnyel és esővel táplálja a fákat, a virágokat,
        amelyek általa adnak termést.</h3>

    <h3> Mások agyából is kipattant egy gondolat, hogy piknikezni mily
        fönséges kábulat. Katonák árasztották el a kertet
        fülön csípett söröskorsókkal és borospoharakkal. Egy katonás
        mozdulatokkal megáldott és markáns arcú vitéz érkezett
        meg Lőrinc társaságában, Gergely vitéz, aki Bonifác mellett a másik
        családi barát volt. Súlyos harci modor
        jellemezte, a katonaság apáról fiúra öröklődött családjában.
        Mindennap felöltötte az egyenruháját, és fegyverzete
        alul és felül mindig makulátlan rendben volt a nők nagy örömére –
        már amelyik titokban fitymálni merte volna a
        daliás vitéz fitymáját. Rozsdabarna haja nem ellenállást, hanem
        inkább vonzalmat ébresztett a gyengébbik nemben.
        Irigylésre méltó kényelemben vártam, és tovább meresztettem a
        szemem, hogy ezt a Gergelyt kicsit jobban
        megismerhessem.</h3>
    <h3>– Üdvözletem, drága uralkodó! Hallom, este lesz az Anna-bál, és
        bőszen készülődik már a ház. Érződik a levegőben a
        várakozás csiklandozó illata – köszönt illendően Gergely.</h3>
    <h3>– Gergely, kedves barátom, te olyan éles eszű vagy, segíts
        tanácsoddal engem, és mondd meg, igazságos-e az én földi
        kormányzásom! – kérte Lőrinc, és tenyerét Gergely bal vállára
        helyezte, sugallva ezzel a számára, hogy mennyire
        számít neki a véleménye.</h3>
    <h3>– Tőlem kérsz tanácsot? – csodálkozott Gergely, és kibújt Lőrinc
        tenyere alól.</h3>
    <h3>– Vedd ezt kitüntetésnek hűséges szolgálatodért. – Lőrinc a szökőkút
        melletti padon helyezte kényelembe magát.</h3>
    <h3>– Veszem, aminek veszem. Igazságos-e, azt kérded? – csóválta fejét
        Gergely. – Honnan a fenéből tudjam én azt, hogy
        mi fán terem az igazságos kormányzás? Hiszen azt sem értem én
        pontosan, hogy mi maga az igazságosság. Az eddigi
        tapasztalataim alapján annyit tudok erről mondani, hogy az
        igazságosság kisebb értékű, mint a feltétlen szeretet, és
        nagyobb érték, mint a szabad és elfajzott érzelmek vad eluralkodása.
        Hiszen jót tenni azzal, aki nem érdemli azt
        meg, nehezebb feladat, mint igazságosnak lenni vele szemben. Viszont
        könnyebb engedni vadóc érzelmeknek, mint
        igazságosnak lenni, így annál meg értékesebb – fejtette ki lelkesen
        Gergely. – Egyébiránt fogalmam sincs, mit is
        jelent valójában igazságosnak lenni. Tán Isten megmondhatná, ő
        ítélhetne ebben a kérdésben. Az én kicsiny agyammal
        felfogni képtelen vagyok, máskülönben meg minden ezerarcú, mint
        ahogy te magad is, Lőrincem – fricskázta oda
        Gergely, amolyan baráti szeretettel, majd kortyintott a söréből.</h3>
    <h3>– Mondd, miféle beszéd ez? Hogyan is lehetne minden dolog ezerarcú?
        – tudakolta Lőrinc. – Hisz minden egyféle, ahogy
        az arcom is!</h3>
    <h3>– Nézz a kezedre! Emeld fel! – kérte Gergely Lőrincet.</h3>
    <h3> – Mit nézzek én rajta? Semmi különös nincs a kezemen – nézett
        kételkedve maga elé Lőrinc.</h3>
    <h3>– Nézd meg balról. Mondd, mit látsz? – kérdezte Gergely.</h3>
    <h3>– A hüvelykujjamat és a mutatóujjamat – közölte Lőrinc tudományos
        pontossággal.</h3>
    <h3>– És most, barátom, jobbról nézve mit látsz? – faggatózott tovább
        Gergely.</h3>
    <h3>– A kisujjamat látom – felelte Lőrinc.</h3>
    <h3>– És elölről? – tudakolta Gergely.</h3>
    <h3>– A tenyeremet – bökte ki félvállról odavetve Lőrinc, mint aki nem
        érti és unja a játékot.</h3>
    <h3>– Na, és ha hátulról megnézed, akkor mit látsz? – puhatolózott
        Gergely.</h3>
    <h3>– A kézfejemet – vágta rá már szinte ingerülten Lőrinc.</h3>
    <h3>– Na látod, egy kézről beszélünk, de máshonnan nézve mégis mást
        látunk. Pont ilyen minden dolog, ezerarcú, mint
        ahogy te magad is. Míg nem voltál uralkodó, a környezeted számára
        más volt az arcod, és az most is más. Nem egy
        Lőrinc lakozik tebenned, hanem több: amivé lett, amivé lehetne, és
        amivé lehetett volna.</h3>
    <h3>– Ez aztán az arcátlanság! – háborodott fel Lőrinc.</h3>
    <h3>– Te mondád! Már arcod sincs? – heccelte Gergely Lőrincet.</h3>
    <h3>– Ne hergeljük már egymást! Gondoljuk inkább a népre! Mi jó a
        részükre, és mi fejleszti őket? A te elméleted szerint
        a feltétlen szeretet? Véle hol marad a nevelő célzat? Hol marad a
        következetesség? Mondok én neked valamit, barátom,
        a feltétlen szeretetről! Apám, Zakariás feltétel nélkül szerette
        Olivért, a testvéremet. Úton-útfélen éreztette
        velem, hogy engem semmibe vesz. Titkon őt támogatta, míg engem nem.
        Ergo, nem volt igazságos a két gyermekével,
        belőlem pedig fájdalmat és gyűlöletet váltott ki mindkettőjük iránt.
        Szerinted ennek ellenére a feltétlen szeretet
        jó? Igazságosság nélkül mit ér? Az is csak egy torzszülöttet hoz
        létre, mint ahogyan megalkotott engem. Mit ér az
        ilyen szeretet, ha rossz a medre? Az igazságosságnál több a
        feltétlen szeretet. Mindig azt hangoztatjuk, hogy a
        feltétlen szeretet mily csodás. De kérdem én: az igazságosság nem
        hasznosabb? Milyen az a feltétlen szeretet, amely
        nem ugyanúgy áld és sújt le embereket? Nem okoz-e az igazságtalan,
        feltétlen szeretet fájdalmat annak, aki kisebb
        mértékben részesül belőle, nem kelt-e benne gyűlöletet az iránt, aki
        többet kap belőle? És ha ebből indulunk ki,
        akkor nem lehet-e, hogy a feltétlen szeretetnél jobb az
        igazságosság? – fejtette ki elméletét Lőrinc.</h3>
    <h3>– Akkor beszéljünk hát erről! Kormányzásod, cimborám, sajnos nem
        tetszik már nekem. Nem okoz már örömet se a
        népednek, se nekem. De legbelül neked sem, amiről tudsz, csak éppen
        látni nem akarod, és elfojtod, hisz régen lestél
        már lelked belső tükrébe. Arra nem gondolsz, mi van, ha az ítélkező
        tévúton jár, hiszen minden csak illúzió, minden
        csak viszonyítás kérdése. Ha valakit gyűlölsz és utálsz, tudd,
        győzedelmeskedett felletted! – hepciáskodott Gergely.</h3>
    <h3>– Mondd, akkor hogyan lehetne jobban vezetni és terelni az
        embereket, ha nem vasfegyelemmel? Az ítélkezéssel és az
        igazságossággal? A vallás kínálta fortélyt már régóta alkalmazzák a
        vezetők, amellyel a nép nagyobb részét
        irányítják, és kordában tartják, hála a tízparancsolat tiltásainak,
        melyek borús félelmet keltve bennük, és a
        lelkiismeretükre hatva erényes életre intik őket. Ám a nép másik,
        kisebb része nem dől be a vallás
        csalafintaságának, és azt nem veszi komolyan. Velük, mondd csak, mi
        legyen? Azokkal, akik a törvény erejével nem
        irányíthatóak? – kíváncsiskodott Lőrinc.</h3>
    <h3>– Rendben, elismerem, a rendeletek kellenek. De akkor azok legyenek
        bölcsek! Sokan vannak a te parancsodra
        börtönben! Apád, a bölcs Zakariás sokkal megfontoltabb és nyugodtabb
        volt az ítélkezés tekintetében. Olivér, a
        bátyád is egyetértene velem, Isten nyugosztalja őt. Zakariás
        idejében nem volt ennyi szörnyűség, és mintha kedved
        lelnéd benne, mintha örömet okozna a téves és balga döntéseid
        sorozata. Másrészről pedig gyors a bíráskodás,
        kapkodás hat át mindent, a törvénykezés meggondolatlan és önfejű. Ki
        tudja megmondani, hány téves ítéletet hoztál?
        Hány ember ártatlan halála szárad a lelkeden? Hány felelőtlen szó
        hagyta el a szádat? – vonta kérdőre Gergely
        Lőrincet.</h3>
    <h3>– Engem bírálsz, barátom? Hiszen sosem én döntök! A nép hoz
        ítéletet. Egyébiránt bárki megszokja a fát, ha
        felakasztják – méltatlankodott Lőrinc, aki hozzászokott már a
        vitatkozásaik hevéhez, mint farkas az ordításhoz.
        <h3>– Legyen a nép manipulátora a fenséges neved! Én az egyenlőségben
            hiszek. Míg van egyetlenegy család, aki éhezik,
            vagy hiányt szenved, a lopásért börtönt adni vétek és nevetséges. Ha
            én lennék a helyedben, leváltanám saját
            magamat! – szemtelenkedett Gergely.</h3>
        <h3>– Ne próbálj kritizálni! Elég már! Hidd el, ezentúl óvatosabb
            leszek. Figyelek, ígérem – szabadkozott Lőrinc.</h3>
        <h3>– Figyelni?! A szavad, mint a szél, úgy száll ködszárnyakon
            messzire, hol nem leli meg az ígéret és a tett keze.
            Esküt fújsz a szádból buborék formájában, mely egy röpke pillanat
            alatt semmivé válik, és te magad sem emlékezel már
            rá – próbálta sértegetni Gergely Lőrincet.</h3>
        <h3>– Elég legyen már! Ily értelem és badarság véresre sérti a fülem!
            Nagyon balga maradtál! Nőj fel végre, és ésszel
            élj te is, mint én! Többre vihetted volna ily olcsó bölcselkedő és
            töprengő katonánál! – mondta Lőrinc.</h3>
        <h3>– Hiszen egykor téged is meglegyintett a bölcselet és a szép
            szerelem, míg ki nem veszett belőled – emlékezett
            vissza Gergely, és leült Lőrinc mellé a padra.</h3>
        <h3>– Már más szemmel látok mindent – mondta nyugodtabb hangon Lőrinc.</h3>
        <h3>– Vakon és hályoggal a szemeden – állapította meg Gergely, és közös
            erővel megpróbáltak kikecmeregni a
            szócsatájukból, mert tudták, az végeláthatatlan szokott lenni, és
            másnapra úgyis elfelejtik mindketten a parázs
            veszekedésüket.</h3>
        <h3>– Gergely, barátom, arra az elhatározásra jutottam, hogy a fő
            feladatod a folyótól nyugatra és keletre garázdálkodó
            rablóbandák felszámolása lenne. Mit szólsz hozzá? – kérdezte
            kegyesen Lőrinc Gergelyt, ezzel elsimítva az előbbi kis
            összeröffenésüket, fésületlen vitájukat.</h3>
        <h3>– Mindent megteszek majd, hogy méltónak bizonyuljak erre a kegyre –
            mondta Gergely, és halántékán az öröm lüktetett,
            majd térdet hajtott, és hálásan meghajolt, miközben Lőrinc magához
            intette titkárát, és kiállította a kinevezési
            okmányt a barátja részére. Ezzel Gergely őrkapitánnyá lett
            kinevezve.</h3>
        <h3>A két régi barát valahogy mindig ilyen módon simította el az egymás
            egymással, ezzel fenntartva látszatbarátságukat.</h3>

        <h2 class="cim">A titkos gaztevő cselszövése</h2>
        <h3>Gergely és Lőrinc eszmecseréjét egy sovány arcú és ráncos bőrű
            hírnök szakította félbe, aki a zöldellő ösvényen
            keresztül érkezett. Izzadsággyöngyök pihentek a homlokán. Látszott,
            hogy fontos ügyben jár el, mert levegőért
            kapkodott. Kifulladt hangján a szólamok alig találtak összhangra,
            annyira összezavarodott a lelke a sietségben, és
            belezavarodott az üzenet elmondásába. Selymes föveny fedte be még a
            kabátját is, ami eszeveszett futásra utalt.</h3>
        <h3> – Jó uram, siettem hozzád, ahogy csak tudtam! Fontos hír jutott a
            fülembe, részemről véletlen és vétlen módon, mert,
            ugye, nem állt szándékomban az etikátlan hallgatózás, de
            meghallottam mégis én két kisasszony beszédét. A fehérnép
            fecsegett, lepcses szájuk gyorsan járt, mert azt hitték, hogy
            magukban vannak, így nyíltan mertek szólni maguk
            között – adta elő kissé köntörfalazva mondandóját a hírnök.</h3>
        <h3>– Több velőt, ha kérhetem! – sürgette Lőrinc.</h3>
        <h3>– Nem másról, mint egy férfiról diskuráltak, gazdag fecsegéssel
            körítve, aki a te kemény munkával megszerzett
            vagyonodra epedezik. Bevallotta ez a ficsúr a lányoknak,
            valószínűleg akaratlanul és főként meggondolatlanul, hogy a
            pénzed megkaparintásában ő bizony nagy részt vállal, melyhez egy
            csúf terv kikövezett útja vezeti majd el. Ergo,
            valamiféle trükkel kicsalja majd a kincsed – mesélte el töviről
            hegyire elég foghíjas történetét a küldönc.</h3>
        <h3>– Miféle csellel, beszélj! – ugrott fel Gergely a padról, mintha
            beleült volna valamibe.</h3>
        <h3>– Amennyire sikerült kivennem a két kislány szavaiból, hiszen én nem
            tanulhattam, mivel szegény és tudatlan
            családból származom… – kezdte kegyesen a hírnök.</h3>
        <h3>– Gondtalan csecsemőkorodban tán aludt tejet szoptál a szádba? Nem
            vagyunk kíváncsiak a rémes származásodra! –
            vágott a hírnök szavába Lőrinc, és ő is felpattant a padról, mintha
            meglátta volna Gergely nadrágját és megijedt
            volna, hogy ő is beleült ugyanabba.</h3>
        <h3>– Beszélj hát, csak ne mellé, ha kérhetjük! – utasította Gergely.</h3>
        <h3>– Nos, a gaztevő csellel el szeretné venni majd a vagyonodat –
            fejezte be elfúló lélegzettel a beszámolóját a
            küldönc.</h3>
        <h3>– A vagyonomat?! Mégis minő csellel? – Lőrinc hangszíne azt
            sugallta, hogy türelme végén jár.</h3>
        <h3>– A förtelmes csel nem más lesz, mint hogy az Anna-bálon, húgod
            születésnapján Annácska elcsábításával megszerzi a
            trónod, bár az összefüggéseket nem értem – mondta bamba arccal a
            hírnök, akinek a beszámolóját reszketve hallgatta
            Gergely és Lőrinc, közben egyik ámulatból a másikba estek.</h3>
        <h3> – Én már kezdem kapiskálni. Körmönfont a gaztevő bizonyára, illetve
            jó észjárású lehet. Persze kiókumlálta, hogy
            elmezavaros gyermekeimnek vér szerinti csemetéje nem lesz, és én
            rájuk trónt hagyni úgysem merek. Házasságukat
            mindenáron megakadályozom, így tovább örökíteni trónom én nem tudom.
            Örökségemet és hatalmamat ebből következően
            Annácska kapja majd, a húgom. Helyesebben, az ő választottja és ő
            lesz a nép uralkodója, így vagyonom is reá
            szállhat. Minden hájjal megkent lehet ez az utálatos gonosztevő! A
            gaztevő nem él soká, hiszen ez hazaárulás!
            Szemérmetlen pimaszság és arcpirító képmutatás! – kiabálta mindezt a
            lelkében fellobbant tűz hevével Lőrinc. –
            Kiszűröm majd én a többi közül ezt a gaztevőt, és ígérem, nem kerüli
            el az örök halálbölcsőt és a végtelen temetőt!
            – habzott a szája.</h3>
        <h3>– Nyugodj meg, barátom! Anna eszes hölgy, és szellemes, hiszen a te
            véred is csörgedezik benne. Tudomására hozzuk,
            hogy vizsgálja és fürkéssze majd az Anna-bálon, ki közeledik feléje
            nemes szándékkal avagy körmönfont csellel és
            tervvel – tanácsolta Gergely a megoldást.</h3>
        <h3>– Ez már nem tréfadolog, mindenképpen felvilágosítom – lüktetett
            Lőrinc minden kis hangszála külön-külön skálán
            szólamozva.</h3>
        <h3> – Én pedig segédkezem benne – mondta ízesen Gergely, örülve újabb
            megbízatásának.</h3>
        <h3>– Hogy nézett ki ez a merénylő? – kérdezte Lőrinc a hírnököt.</h3>
        <h3>– Én nem ismerem őket, valójában csak hallottam a beszédüket, és nem
            is láttam őket – mentegetőzött a hírnök. Lőrinc
            máris Gergely felé fordította a fejét, és nagyon közel hajolt:</h3>
        <h3>– Barátom, készüljünk fel a nagy fogásra, és koccintsunk egyet egy
            pohárral! Elkapjuk azt, ki rá akart szedni engem,
            ki cselt eszelt ki ellenem, ki ármánykodik és mesterkedik trónom
            megszerzéséért – mondta lelkesen Lőrinc, és ittak
            egyet az egészségükre Gergellyel. – Parancsba adom, hogy a húgom
            születésnapján légy résen, Gergelyem. Vésd jól az
            eszedbe, hogy pásztázzon és mustráljon a szemed egész este! Ha
            felfedezel egy pöttöm gyanússágot is, ha feltűnik
            számodra egy olyan ember, aki számító érdeket rejteget magában, aki
            egy pinduri álszent mesterkedést is mutat, vagy
            egy borsszemnyit is kétes szavakkal udvarolgat a húgomnak, ígérd
            meg, szólsz nekem! – kötötte Gergely lelkére
            Lőrinc.</h3>
        <h3>– Ígérem! – fogadta meg az adott szót Gergely.</h3>
        <h3>– Gyere, akkor hallgasd meg pontos tervem! – És Lőrinc suttogásba
            merítette Gergely fülét.</h3>
        <h3>A hírnök elkullogott ugyanazon az ösvényen, mint amelyiken érkezett.
            Közben Gergely és Lőrinc bevonult a palotába,
            legalábbis abba az irányba távolodtak. Úgy tűnt, az elkövetkezendő
            idejüket a gaztevő lebuktatása tervének
            kidolgozására szánják. Tervükbe még egyetlenegy személyt, Annácskát
            vonták be, mert úgy gondolták, hogy minél
            kevesebben tudnak a dologról, annál biztosabb a leleplezés.</h3>

        <h2 class="cim">Alfonz kérése Arnold úrtól</h2>
        <h3>Megérkezett Arnold és Alfonz úr az udvar kerthelyiségébe. Ők szintén
            a ház barátai voltak, bár nem olyan jó családi
            barátok, mint Bonifác és Gergely, de azért sűrűn vendégeskedtek ők
            is a házban. Látásból mindenki ismerte őket, de
            valójában senki sem. A piknikeken szinte mindig megjelentek,
            legalábbis Alfonz úr biztosan. Arnold úr már ritkább
            látogatónak számított. Ki ne szeretné az ingyen italt? Azt is
            mondhatnám róluk, hogy érdekemberek voltak. Arnold úr
            gavallér volt mind külsőleg, öltözetében, mind modorában. Most is
            egy cicomás öltözetben érkezett, és leült a
            szökőkút peremére, majd beszélgetésbe elegyedett az érkező Alfonz
            úrral egy pohárka ital társaságában. Egy felriadt
            őznyáj bukkant fel a fák között, miközben isteni béke áradt szét az
            udvarban. Kecsesen csipegették a füvet az őzek.
            A fiatalság, bohóság oly sok örömet ad!</h3>
        <h3>– Arnold, merre jártál, mondd? Már vagy egy órája kereslek! – kérte
            számon Alfonz Arnold urat.</h3>
        <h3>– A szomszédságba szaladtam át az egyik küllemes és kelletős, na és
            persze kelendő barátnőmhöz, és az ő édes
            testközelségében voltam – büszkélkedett Arnold.</h3>
        <h3>– Úgy járja a hír, ha jól járja, hogy úgy váltogatod a
            kisasszonykáidat, mint más a retkes bugyogóját – érdeklődött
            finoman Alfonz.</h3>
        <h3>– Ha az emberek egy nap hétszer bugyogót cserélnek, akkor igaz a hír
            – hencegett Arnold.</h3>
        <h3>– Te aztán értesz a hölgyek nyelvezetén, nem igaz? – hízelkedett
            Alfonz.</h3>
        <h3>– Próbálkozom több nyelvet megismerni, minél közelebbről és minél
            gyakrabban, valóban. De miért kérdezed? –
            kíváncsiskodott kérkedve Arnold.</h3>
        <h3>– Nem segédkeznél nekem? – kérte Alfonz.</h3>
        <h3>– Attól függ, miben kellene. Van esetleg egy hölgy párod, akit
            meguntál már, és átadnál nekem játszadozni? –
            nevetett Arnold, és közben megszagolt egy tűzpiros rózsát a kertben.</h3>
        <h3>– Esetleg a hölgyecskét meg kellene nevelnem,
            el kellene csábítanom, hogy próbára tegyem a hűségét? – vihorászott
            Arnold leplezetlenül. – Kiderülhetne, hogy
            megingathatatlan-e a perszóna az irányodba. Lehullhatna a lepel,
            hogy mélyen vagy csak felszínesen zárt-e téged a
            szívébe – győzködte Arnold.</h3>
        <h3>– Nem, nem rólam lenne szó, nekem nincs problémám ebben az ügyben és
            e téren. Másról lenne szó, úgymond
            másvalakiről: Pongrácról, a nagybátyámról, amolyan butácska fiúcska,
            nincs túl sok hasonlóság bennünk, és az ő
            sorsát nagyon sajnáljuk a kedvesemmel – mondta kissé restelkedve
            Alfonz.</h3>
        <h3>– Miben kellene a segítségem? – kíváncsiskodott Arnold.</h3>
        <h3>– A mi Pongrácunknak nem csak a mozgása ügyetlen, a beszéde
            figyelmetlen, a modora csiszolatlan, de talán ha
            felnyitnánk a testét, akkor kiderülne az is, hogy az alkatrészeit, a
            szívét, az eszét, a máját és a tüdejét, na meg
            persze az idegeit is Isten hebehurgyán dobálta be a testébe, mintha
            éppen valami fontosabb dolgára kellett volna
            szaladnia. A nagybátyám léptei koordinálatlanok, külsejét pedig egy
            felújításra szoruló házhoz tudnám hasonlítani,
            amelyet félkész állapotában úgy felejtettek. Kiálló fogairól nem is
            merek már szólni, amelyekkel egy egész hold
            földet fel lehetne kapálni villámgyorsan. Fülét és orrát
            kölcsönkérhetné egy rettenetes nagy elefánt. Nem célom
            rémisztgetni, de köntörfalazás nélkül elárulom: hát, nem a nők
            bálványa – restelkedett Alfonz.</h3>
        <h3>– Ezt sejtettem már az elején, de ennek ellenére megrémültem. Mi
            lenne a dolgom hát? – informálódott tovább Arnold.</h3>
        <h3>– Szegényke még nem talált magához illő feleséget vagy szerelmet, és
            bánatosak vagyunk emiatt, tudod, hogy van ez –
            mondta szégyenkezve Alfonz.</h3>
        <h3>– Egy nő csak létezik már, aki szereti az elefántokat? – nevetett
            fel Arnold.</h3>
        <h3>– Még egy aprócska gond lenne vele kapcsolatban: ő maga nem érzi
            fogyatékosságait. Meg van győződve róla, hogy csak
            félnek tőle a nők, és nem mernek közeledni feléje. Egyébként semmi
            gond a küllemével és a jellemével őszerinte –
            méltatlankodott Alfonz.</h3>
        <h3>– Problémás egy eset, de biztosan javítható kellő játékossággal és
            bűvös finomsággal – nyugtázta Arnold.</h3>
        <h3>– Bízom benned, Arnold, és abban, hogy orvosolható ez a helyzet. Ha
            kell, fizetek is érte – ígérte Alfonz.</h3>
        <h3>– Kell, igen – erősítette meg Arnold.</h3>
        <h3> – Hidd el, bőkezű leszek. Ha adnál Pongrácnak különórákat és
            leckéket a nők dolgában és ügyében, mi nagyon hálásak
            lennénk neked – szabadkozott Alfonz.</h3>
        <h3>– Különös ez a kérés. Praxisomban nem találkoztam még ilyen óhajjal,
            de nem utasítom el a kérésedet, hiszen nem
            vagyok semmi rossznak az elrontója, főleg nem a bankóknak – csillant
            fel Arnold szeme.</h3>
        <h3>– Rendben, kezet rá! Rögtön kezdheted is! Megbeszéltük a dolgot? –
            kérdezte Alfonz, és látszott rajta, mennyire örül
            a kínálkozó egyezségnek.</h3>
        <h3>– Kezet rá, és retusáljunk, ha tudunk! – viháncolt Arnold.</h3>
        <h3>– Rögtön jön a renoválásra szoruló egyén, rögvest küldöm én a mi
            csiszolatlan Pongrácunkat. Köszönöm! – hálálkodott
            Alfonz.</h3>
        <h3>Miután Alfonz úr elszaladt a hídon, Arnold úr valamiféle levelet
            böngészett. Ha a sorok között lehetne olvasni, úgy
            tűnt, hogy valami szerelmes levél lehetett. Valami kisasszonykától
            kaphatta, mert szemében a tökéletes elégedettség
            és kielégülés tükröződött. Arcának beképzelt fintora és a szája
            gúnyos mosolya az önimádatát sugallta, és azt csak
            még feljebb tupírozta. Bár tévedtem volna!</h3>

        <h2 class="cim">Szerelmi leckék Pongrác úr részére</h2>
        <h3>Pongrác úr megérkezett a királyi udvarba. Kezében egy virágot
            tartott, ujjaival azzal játszott. Alfonz úr leírása
            alaposnak bizonyult: egy hosszú hajú és igénytelen ficsúr jelent
            meg. Öltözéke hagyott maga után kívánnivalót és
            emiatt szóáradatot is. Képzeljünk el egy ódivatú, kék-zöld kockás
            inget egy hatvanas évekbeli trapéznadrággal,
            amelynek a szára szabadon hagyja a vádlit. Nevetséges benyomást
            keltett, és kacagásra ingerelte még a legkomolyabb
            üzletembert is. Ráadásul ez suta és öntelt mozgással párosult, amely
            vigyorkönnyeket csent az ember szeme sarkába.
            Egy szódásszifon nagyságú szemüveg éktelenkedett Pongrác úr orrán, a
            közízlés biztosítékát ezzel véglegesen kiverve.
            Leírni nincs is lelkierőm, mert végleg kiábrándulnék a végére a
            férfinemből, úgy érzem.</h3>
        <h3>– Nocsak, örvendek, úgy látom, te leszel az én ifjú tanítványom.
            Orrodat és füledet már messziről megláttam –
            hahotázott magában Arnold.</h3>
        <h3>– Adjonisten, Arnold úr, Pongrác úrhoz van szerencséd – üdvözölte
            Pongrác unott hangon.</h3>
        <h3>– Örvendek a szerencsének – vigyorgott kéjesen Arnold. – Most látom
            csak, nyáron nem kell szenvedned a hőségtől,
            hiszen a füleddel legyezheted az arcodat. Mily szerencsés –
            gúnyolódott Arnold.</h3>
        <h3>– Az vagyok, bizony! Irigyled, mi? Hát csak tedd! Ne is próbálj
            lenézni, kérlek, hiszen jóval feletted állok. Értve
            vagyok? – adta máris az ultimátumot Pongrác Arnold úrnak. – Alfonz
            mondta az imént, hogy beszélgetőórákat szervezett
            veled. Azt mondta, nagyon ragaszkodtál hozzá. Megsajnáltalak, és
            eljöttem. De azért tartsd a buksidban, hogy én egy
            eléggé elfoglalt férfi vagyok. Vedd megtiszteltetésnek a
            jelenlétemet – eresztette bő lére a mondandóját Pongrác,
            amely a rendezetlen fogai közül szűrődött ki hangfoszlányok
            formájában az előle elmenekülni kívánkozó, de erre nem
            képes külvilági éterbe.</h3>
        <h3> „Férfi? Elfoglalt? Megtiszteltetés? Irigy? Értve vagyok? Rendben.
            Mit tehet az ember, ha kitanult egy szakmát, és a
            nőket úgy ismeri, mint a tenyerét? Ekkora gyakorlattal és tudással,
            mint amellyel én rendelkezem, okíthat-taníthat
            is, erre bárki megkérheti. A jelenlegi tudását, persze csak ha képes
            rá, bővítheti az útmutatásommal, elvégre minden
            pénzre cserélhető manapság. Bár úgy látom, ez egy időrabló mulatság
            lesz, de sebaj. Egy fikarcnyival kevesebb időt
            töltök a nőkkel, cserébe viszont többet megtudok az elefántokról.
            Biológiaórákon úgyis mindig elrévedeztem, hogy is
            mondjam, a túlvilágon elmélkedtem igen gyakran – magyarázta magának
            Arnold. – Érzem, nem fogom tudni később sem
            elfelejteni eme találkozás rémisztő emlékét” – ecsetelte Arnold
            belső énjének.</h3>
        <h3>– Kérdezz, kérlek, csak bátran! Miben akarsz okosodni? – karattyolta
            Pongrác.</h3>
        <h3>– Pillanat, mindjárt mondom. – Arnold szemlátomást nem bírta
            abbahagyni a kuncogást, majd egy nagyot nyelve mégis
            visszanyelte az utolsó horkantását. – Mondd, az orrodon keresztül
            valamennyi kristálytiszta oxigén képes eljutni a
            tüdődhöz, vagy mire e szervedhez jutna, elszédül az orrlyukadban
            levő hatalmas üres tér és szőrövezet bűvöletében? –
            kérdezte finnyás hangon Arnold.</h3>
        <h3> – Badar beszéd! Mindjárt én szédülök be tőled! – öklendezte Pongrác.</h3>
        <h3>– Nos, komolyra fordítva a szót, a nők ügyében kell beszélnünk –
            vette fel tekintélyes ábrázatát Arnold úr.</h3>
        <h3>– Ah, akkor bizonyosan híre jutott a nagy népszerűségemnek –
            örvendezett Pongrác.</h3>
        <h3>– Mondhatni, igen, Pongrác – konstatálta Arnold.</h3>
        <h3>– Sejtettem – közölte Pongrác.</h3>
        <h3>– Mondd csak, volt már valaha kedvesed? – kérdezte Arnold.</h3>
        <h3>– Ez a fajta szenvedély eddig még elkerült engem, hiszen túl nagy az
            igényem – fejtette ki Pongrác.</h3>
        <h3>– Áh, értem, mindez látszik a füleden, mármint az óriási igényeid –
            nyugtázta Arnold.</h3>
        <h3>– Más dolgokat várok el a nőktől, mint a többi férfi vetélytársam,
            mint a hűtlen férfi társaim, képmutató
            szívrablók. A hölgyek többsége sajnálatos módon egyszerűen
            kényelmetlen ruhákban jár-kel, ízléstelen a körmük, és az
            arcukat elcsúfítják mindenféle sminkkel. Semmi természetesség nem
            maradt bennük, márpedig én pont azt szeretem.
            Hazugságokat várnak el bók gyanánt, hogy elhihessék a túlzó
            szentbeszédeket. Büszkeségcsiklandozó, együgyű szavakat
            és egyéb nyalánkságokat akarnak hallani, amihez nem fűlik igazán a
            fogam – fejtette ki elméletét Pongrác.</h3>
        <h3>– Értem én, értem bizony! Csak, ahogyan én látom, a fogad azért
            valamire csak vágyik? Vagyis a levegőre biztosan,
            mert hiszen kikandikál.</h3>
        <h3>– Igen, jut eszembe a levegőről, és azt mennyire utálom, ahogyan
            álszenten sóhajtoznak, és kelletik magukat a
            lánykák, hogy silány portékájukon túladjanak, és gyorsan férjet
            fogjanak. Tudom én jól, hogy mind akarna engem. De
            majd én választok, ha úgy akarom.</h3>
        <h3>– És úgy akarod? Nos, kezdjük a leckét hát, inkább, mint hogy tovább
            hallgassalak! Meg kell most tanulnod a nők
            nyelvén beszélni. Az egy külön nyelv, kérem szépen! Van
            nyelvérzéked? Mutasd csak! – Arnold közelebb hajolt Pongrác
            szájához, és kissé, de azért félve még közelebb merészkedett. – Hát
            a fogadtól nem látom, de csak van tán nyelved
            valahol, ha ennyi badarságot össze tudtál itt nekem hordani. Nos,
            akkor kezdjük inkább az öltözékkel. Talán ez az
            első és legfontosabb, legalábbis esetedben biztosan. A szép küllem
            és a rendezettség elengedhetetlen. – Arnold
            próbálta volna Pongrác gallérját megigazítani, de sehogyan sem
            sikerült neki. Majd megszagolta a kezét, és nem
            értette, mégis honnan kerülhetett rá nemes penész. – A körmeidet ne
            engedd ilyen szabadon terjeszkedni, fúj,
            förtelmesen hosszú, ide már egy fűrész kell! A füledet mosd ki, de a
            szappant ne hagyd benne véletlenül! A hajadat
            vágasd valamilyen formára, ennél a loboncnál bármi gusztusosabb! –
            sorolta bőszen a tennivalók listáját Arnold úr,
            és közben fintorogva nézegette Pongrácot. – A szeplőidet púderrel
            fedd el, így olyan az arcod, mintha egy hangyaboly
            lepte volna be! Hangyalányok szóba se jöhetnek, mert azoknak van
            ízlésük. Szódaszerű szemüveg helyett kontaktlencse
            kell ide! – Nagy levegőt vett Arnold, hogy közben némiképp
            megpihenhessen, majd folytatta: – Továbbmenve, húzd ki
            magad, úgy járj, a gerinced legyen egyenesen! A fogaidnak
            fogszabályzó kell! Feleakkora cipő is elég lesz, főleg, ha
            a lábkörmeidtől megszabadulsz majd. Az sem lenne baj, ha ugyanolyan
            zokni lenne mindkét lábadon, és nem ilyen különc
            módon eltérő a két lábbelidben. Szörnyű! Vegyél fel hosszú szárú és
            karakteres nadrágot! – szóltak Arnold
            utasításai. – A nők, kérem szépen, nem szeretik az ilyen szőrös
            lábakat, főleg így dauerolva, mint a tied. A másik
            az, hogy ne terpeszkedj itt egy ilyen otromba blúzban, inkább húzz
            férfihoz illő és stílusos inget! – Arnold kissé
            kifulladt, ezért szünetet tartott. – Utánozz le engem, és kész!
            Öltözékből első leckének ennyi elég is lesz. –
            Arnold megtörölte a homlokát, és bambán bámult Pongrácra, látszólag
            lefárasztotta már ennyi is.</h3>
        <h3>– Fúj, te egy unalmas, beképzelt, egyben bolond beszédű, üresfejű
            felfújt hólyag vagy, kérlek szépen! Nem láttam még
            hozzád hasonlót, legfeljebb az állatkertben! Inkább talán te
            tanulhatnál éntőlem! – kelt ki magából Pongrác.</h3>
        <h3> – Még hogy én tőled?! Inkább te örülhetsz, hogy egyáltalán szóba
            álltam veled! – méltatlankodott Arnold.</h3>
        <h3> – Milyen hálátlan figura vagy te, csak egy keveset tanulhattál eddig
            tőlem, és máris ilyen balgán kapkodva és
            otrombán viselkedsz velem! – tetőzte a hangulatot Pongrác.</h3>
        <h3>– Én tőled?! De kérlek! Ugyan mit tanulhattam volna? – csipkelődött
            Arnold.</h3>
        <h3>– Például azt, hogy maradj éppen olyannak, amilyennek a természet
            megteremtett. Tiszta és eredeti. A madarak is
            milyen szépek, lám, nem tesznek fel sminket. Én már hónapok óta nem
            vágtam le a hajam, a körmöm, még az orromból
            kinövő szőrszálakat sem, nézd csak meg! – demonstrálta Pongrác
            Arnoldnak.</h3>
        <h3>– Fúj, menj innen, kérlek! – lépett el irtózva Arnold.</h3>
        <h3>– Ez természetes! Nincs egy könyvben sem leírva, és törvény sem
            rendelkezik afelől, hogy havonta hajat kell vágni,
            vagy hogy sminkelni kell magunkat mindennap, különben a következő
            szankció fog életbe lépni. Rajtam bizony nem
            gazdagszik meg a szépítő üzletág! – dicsekedett Pongrác.</h3>
        <h3>– Azok biztosan nem, de a diliházak igen! Azok biztosan gazdagodnak
            majd veled, ha meglátnak, vagy velem, ha sokáig
            kell még elviselnem téged – ugratta Arnold.</h3>
        <h3>– Tisztálkodni szoktam, kérlek alássan. Máson pedig nem változtatok.
            Így áldott meg a természet. Öltözékem
            kényelmes, és ebben érzem jól magam – húzta ki magát Pongrác, ami
            nem igazán volt szokása.</h3>
        <h3>– A hatalmas lábbelidben elfér a nehéz felfogásod, az egész
            egyéniséged és illatos fáradtságod Na, figyelj, kérlek,
            ide! – akarta volna végleg lerendezni Arnold úr Pongrácot.</h3>
        <h3>– Ne beszélj így velem, már megmondtam neked! – kérte ki magának
            Pongrác.</h3>
        <h3>– Figyelj ide, megbeszéltem egy találkát itt, a királyi udvarban,
            ott, a magas tölgyfa mellett egy édes hölgyikével.
            Egy szóval randevút, érted? – kérdezte hitetlenkedve Arnold, mert
            már nem volt meggyőződve arról, hogy Pongrác
            elméje ép.</h3>
        <h3>– Értem, persze – mondta fancsali képpel Pongrác.</h3>
        <h3>– Akkor még nem sejtettem, hogy veled hoz össze a sors, így most te
            is jelen lehetsz, tanulhatsz tőlem – biztatta
            Pongrácot Arnold.</h3>
        <h3> – Ne félj, nem fogom elhappolni előled a hölgyet, nem fogom
            elcsábítani – szabadkozott Pongrác.</h3>
        <h3>– Nagyon kedves vagy, és ezzel örökre lekötelezel – vigyorgott
            Arnold. – Ez ám a lenyűgöző nagylelkűség, nagyon
            szépen köszönöm!</h3>
        <h3>– Nem vagyok az a típus, aki mások nőjének elcsavarja a fejét, pedig
            hidd el, megtehetném. Pedig megérdemelnéd,
            főként azok után, amiket itt összehordtál nekem – morogta Pongrác.</h3>
        <h3>– Ne tedd, kérlek szépen! Inkább letérdepelek előtted, csak kérlek,
            az én hölgyemet ne csábítsd el! – fogta Arnold
            könyörgőre, és letérdelt Pongrác előtt.</h3>
        <h3>– Jól van, de csak mert szépen kéred. – Pongrác megsimogatta Arnold
            fejét, mint ahogy egy kiskutyának szokás.</h3>
        <h3>– Akkor most menj a híd lába mögé, onnan mindent jól láthatsz és
            hallhatsz. Nemsokára itt lesz a kisasszony. Menj
            oda, bújj el! Megmutatom, hogyan kell udvarolni egy hölgynek, és úri
            módon beszélni véle. Nyisd ki hát a szemed!
            Remélem, a csipákat addigra kiszeded belőle. Less, mert oly
            fortélyokat látsz majd itt most tőlem, amelyekkel
            bearanyozhatod a szép jövődet! Bármit elérhetsz, kérlek, ezután
            minden nőnél. Próbáld meg a szádba visszagyömöszölni
            legalább néhány fogadat, és csak less! Úgy hallom, itt is van! –
            kiáltotta még oda Arnold Pongrácnak, és meg is
            érkezett a várva várt kisasszonyka.</h3>
        <h3>– Kezeidet csókolom, Eliza kisasszony! Gyönyörű vagy most is, mint
            mindennap – kezdte hízelkedve Arnold.</h3>
        <h3>– Üdvözöllek én is, Arnold! – válaszolta Eliza.</h3>
        <h3> – Köszönöm, hogy eljöttél a megbeszélt időre. Milyen szép és illatos
            ma is a hajad! – „Oly szép és végeláthatatlan a
            hájad” – mormogta magába Pongrác.</h3>
        <h3>– Köszönöm, bár szerintem a szél összekuszálhatta – szerénykedett
            Eliza.</h3>
        <h3>– Akkor ez egy igen furfangos szellőcske lehetett, ha a kuszálásával
            ilyen remekművet volt képes alkotni. Gyönyörű a
            kék szemed. Az igéző szempárod mindig elbűvöl engem. Tegnap az
            udvari könyvtárban kezdődött minden, amikor foglyul
            ejtett engem a szépséged. Orvul tetted mindezt elsőként azzal a
            mézédes almaszájacskáddal, majd követte az orrocskád
            látványa, és így sorban egyszerűen mindenedhez vonzódom, már első
            látásra. Azzal, hogy igennel fogadtad a
            randevúmat, úgy hiszem, értelmet nyert az életem. Köszönöm neked! –
            hízelgett Arnold.</h3>
        <h3>– Jaj, micsoda hazugság, rettenetes széptevés! Ha ez a kisasszony
            szép, akkor én vagyok a római pápa – motyogta az
            orra alatt Pongrác.</h3>
        <h3>– Köszönöm, hogy meghívtál, ez nekem megtiszteltetés! – hálálkodott
            Eliza, és elfogadta Arnoldtól a pezsgőspoharat.
            Koccintottak.</h3>
        <h3>– Ez a nyájaskodó hangszín, fúj, hánynom kell, de most rögtön! –
            öklendezte a szavakat Pongrác.</h3>
        <h3>– Kérlek szépen, ülj le ide a padra, helyezd kényelembe barackos
            ülőkédet! Ily szemet gyönyörködtető lábakkal
            biztosan táncoltál valaha – hízelkedett kedveskedő hangon Arnold.</h3>
        <h3>– Ő? Valaha, hahaha, lehet egy barackfesztiválon – nevetett Pongrác.</h3>
        <h3>– Nem hiszem, hogy ennyire szép lennék, ugyan kérlek! – tiltakozott
            Eliza.</h3>
        <h3>– Higgy nekem, kérlek! Senki sem mondta mindezt még neked, egy ilyen
            szép hölgynek? Én úgy érzem, a szívem
            táncpartnere leszel – bókolt Arnold.</h3>
        <h3>– Ne hozz zavarba! – mondta pirosodó arccal Eliza.</h3>
        <h3>– Úgy látszik, csak én figyelek igazán rád, de ami biztos, hogy a
            szépségedtől nem szabadulhatok már. Az én
            őszinteségemhez kétség sem férhet – dörgölőzött Arnold minden
            szavával Elizához.</h3>
        <h3>– Messziről bűzlik az őszintesége! Mindjárt elhányom magam ettől a
            puncsolástól! Még hogy barackos ülőke?! Ezek
            óriás dinnyének is igen csekélyek lennének! – hőbörgött Pongrác.</h3>
        <h3>– Ha feleannyira vagy okos, mint amilyen lélegzetelállítóan
            tündérszép, akkor én most feleségül veszlek! – És Arnold
            behízelgő szavai közben letérdelt a pad előtt.</h3>
        <h3>– Én meg akkor, ha feleakkora feneke lenne. Ha valamilyen véletlen
            folytán alája kerülnék, akkor lenne csak igazán
            lélegzetleállító ez a szépség – dünnyögte Pongrác.</h3>
        <h3>– Kérem, én tanult hölgy vagyok. Nagyon sokat olvasok, ezért is
            futottunk össze éppen az udvari könyvtárban –
            bizonygatta Eliza képzettségét.</h3>
        <h3>– Képzelem, mennyit szédeleghetett össze-vissza a nagy könyvtárban,
            csak hogy kifoghasson egy férjet magának – fűzte
            hozzá Pongrác.</h3>
        <h3>– Gondoltam, és meg vagyok győződve róla, hiszen látszik az okos
            szemedből. Sohasem éreztem egy nő iránt sem ilyen
            leküzdhetetlen vonzalmat. Nincs benned valahol titokban egy mágnes,
            Ágnes? Ó, pardon, Eliza – viccelődött Arnold.</h3>
        <h3>– Biztosan azért vonzza az ilyen vasfejűeket – jegyezte meg epésen
            Pongrác.</h3>
        <h3>– Ne szédíts, Arnold! – kérte Eliza.</h3>
        <h3>– Mert akkor mi lesz? Ugyan már, legfeljebb szédült tyúkként újra és
            újra megszédül, ergo csak szédültebb lesz, mint
            korábban – mondta kissé kajánul Pongrác.</h3>
        <h3>– Nem tennék ilyet, erről biztosíthatlak. Csak tudod, ez az érzés
            még furcsa számomra, eddig azt hittem, engem nem
            képes elragadni, de tévedtem, mégiscsak létezik a végzetes szerelem
            – vallott színt Arnold.</h3>
        <h3>– Most valóban így érzel? – kérdezte kételkedve Eliza.</h3>
        <h3>– Be fogja venni ezt a maszlagot – ájuldozott Pongrác. – Arnold, egy
            darázs repült az ingujjamba, és a selymes
            bőrömet csiklandozza! Segíts, kérlek! – kiabált Pongrác.</h3>
        <h3>– Ne izegj-mozogj, drága barátom, mert még a tervünk szégyenszemre
            meghiúsítod! – mondta akaratlanul Arnold. –
            Biztos csak a szél noszogatja a bokrot – súgta Elizának Arnold.
            <h3>– Noszogathatnál te is bokrostul! – mondta kéjesen Eliza.</h3>
            <h3> – Mi okom lenne hazudni neked, kérlek? Minden egyes perc öröm
                számomra, amelyet veled tölthetek. Mondd, kedves
                Eliza, elkísérnél engem az Anna-bálra? Lenne kedved hozzá? Lennél a
                társam ott? – kérdezte meglepően udvariasan
                Arnold. – Végre nem csak magányosan üldögélnék a bálon, mert ott
                lennél mellettem te!</h3>
            <h3>– Hát, nem is tudom – kérette magát Eliza.</h3>
            <h3>– A királyi bálteremben lesz. Minden évben megrendezik Lőrinc húga,
                a szép Annácska tiszteletére. Kísérj el engem!
                Ha most igent mondanál, édes ábránd költözne a szívembe, és ha
                holnap meg kellene halnom, nyugodt szívvel fogadnám a
                végzetem, mert tudnám, hogy a világ legszebb hölgye kísér el, de ha
                mégsem kellene meghalnom, akkor pedig mindennap
                randevúra hívnálak. Nos? – érdeklődött Arnold.</h3>
            <h3>– Örömmel elfogadom a meghívást, és elkísérlek a bálra. Már várom
                nagyon! – örült Eliza.</h3>
            <h3>– Boldoggá teszel, Eliza, és örültem e pár lopott percnek veled –
                sürgette meg az elköszönést Arnold.</h3>
            <h3>– Szintúgy, kedves Arnold úr – mondta Eliza.</h3>
            <h3>– Olyan érzésem van, mintha mindig is ismertelek volna! – kiabálta
                Arnold.</h3>
            <h3>– Ezzel a nővel fél perc is mérhetetlenül sok, nemhogy egy egész
                élet! – mondta émelygő gyomorral Pongrác.</h3>
            <h3> – Várlak hát este, viszlát! – jött még egy utolsó harsány kiáltás
                Arnold részéről, ahogyan nézte, hogy Eliza
                örömteli léptekkel tűnik el az ösvényen.</h3>
            <h3>– Azt hittem, rám szakad a híd ennyi hazugságtól. Szörnyű, hogy
                bírod mindezt? – kelt ki magából rögtön Pongrác.</h3>
            <h3> – Hogyan kérdezhetsz ilyet? Láthatod, ez a nőcske szakadatlanul
                rólam fog ábrándozni az Anna-bálig – fejtette ki
                Arnold.</h3>
            <h3> – Ennyire butácska lenne? Illetve ízlésére nézve fogyatékos? –
                csodálkozott Pongrác.</h3>
            <h3>– Nem, dehogyis, ő egy művelt hölgy, de álmodozó lélek, mint minden
                nő. Szépnek akarja látni és érezni magát. Hinni
                szeretné, hogy valaki annak látja őt. Én pedig csak azt mondom neki,
                amit hallani akar. Ettől belém szeret, és
                elhiszi minden szavam, csak úgy habzsolja és falja mondataimat.
                Neked is ezt kell tenned, Pongrác – okította Arnold
                Pongrácot.</h3>
            <h3>– De hiszen ez aljas szélhámosság, hazugság és megtévesztés! Nem
                fáradsz bele, mondd? – kérdezte Pongrác.</h3>
            <h3>– Nem, dehogyis, én inkább élvezem mindezt – vigyorgott Arnold.</h3>
            <h3>– Hagyj! Én butább lettem, és zavarodottabb, mióta veled
                találkoztam. Merem remélni, hogy nem ragadt rám semmilyen
                piszokság a játékodból – közölte irtózva Pongrác.</h3>
            <h3>– Na, tűnés innen, Pongrác! – ordította Arnold, és közben kergetni
                kezdte az ösvényen Pongrácot.</h3>
            <h3>– Örömmel megyek, Arnold úr – viszonozta kacagva Pongrác, közben
                Alfonz úr érkezett meg ellenszél kíséretében olyan
                gyorsan, mintha a közelben hallgatózott volna.</h3>
            <h3>– Na, hogy ment a lecke? Számolj be! – kezdte Alfonz.</h3>
            <h3>– Mi hogy ment? – kérdezte indulatosan Arnold. – No de kérlek! –
                méltatlankodott kissé dühösen Arnold, mert még
                mindig mérges volt a lelke.</h3>
            <h3>– Hát az óra Pongráccal! – mondta Alfonz.</h3>
            <h3>– Nehéz egy eset, Alfonz úr – védekezett Arnold.</h3>
            <h3>– Tudom én, mondtam is előre. Azért talán menthető? – érdeklődött
                félénken Alfonz.</h3>
            <h3>– Csak pénz kérdése – dünnyögte Arnold.</h3>
            <h3>– Értelek, Arnold, értek én a szóból. Ennyi elég lesz? – kérdezte
                Alfonz, és közben néhány zöldhasút csúsztatott be
                Arnold zsebébe.</h3>
            <h3>– Talán, de remélem, ez a Pongrác az utolsó egyed a dinoszauruszok
                korából és abból a fajból, mert nem tudnék
                elviselni egy egész elefántcsordát – mérgelődött még mindig Arnold.</h3>
            <h3>– Találj ki valamit! – kérte Alfonz.</h3>
            <h3>– Rendben, hozd el Pongrácot az Anna-bálra, a szép Annácska derűs
                születésnapjára! Majd ott mély vízbe dobom én, és
                vagy elsüllyed, vagy megtanul úszni – mondta közönyösen Arnold.</h3>
            <h3>– Remek, köszönöm! – mondta lekötelezve Alfonz.</h3>
            <h3>– Még valami. Mondd meg Pongrácnak, hogy szálljon le a magas lóról,
                ne röhögjön úgy egyfolytában, mint az abrakjának
                örülő ló, mert kihulltak már a csikófogai! Olyan a nyelve, mint az
                istállóseprűnek. Fogja szorosabbra a gyeplőt, és
                hagyja otthon a lófogait! Majd a bálon megeresztem a kantár szárát.
                Öltsön magára ünnepi külsőt, és hozza magát
                rendbe! Érted, mire gondolok? – kérdezte ingerülten Arnold.</h3>
            <h3>– Természetesen, Arnold. Én magam fogok gondoskodni róla, bízhatsz
                bennem. Ha kell, erőszakkal is, de ott lesz az
                Anna-bálon, és a külseje nem hagy majd maga után kívánnivalót. –
                Látszott, hogy Alfonzban felötlött egy terv Pongrác
                megváltoztatására.</h3>
            <h3>– Remek, várom majd őt. Viszlát! – köszönt el Arnold.</h3>
            <h3>– Köszönök mindent, Arnold! Hozom majd Pongrácot! Viszlát! – mondta
                Alfonz, és mindketten elvonultak a hídon
                keresztül.</h3>

            <h2 class="cim">Katalin titka</h2>
            <h3>Észrevettem a szemem sarkából a jó öreg Bonifácot. Nem volt egyedül.
                Kellemes hatást keltett a hölgy, Katalin,
                akivel múlatta az idejét. A kimondottan feltűnő jelenség primadonna
                volt, és talán a legszebb nő az udvarban, ahogy
                a piknikezők társaságában is. Katalin fekete haja kékes káprázatban
                csillámlott a déli napsütésben, gyöngyházszínű
                bőre beragyogta az egész parkot, alakját bárki megirigyelné,
                aranysárga ruhája pedig délibábként nyűgözte le a
                vadító virágokat és a repkedő méhecskéket. Katalin szinte
                családtagnak számított az udvarban, apjával kaptak a
                királytól egy szobát, és ott éltek. Édesanyja, Mária már jó ideje
                meghalt. Most éppen Bonifáccal az ebédjüket
                fogyasztották, aranylón gőzölgő húslevest egy színes pokrócon, mivel
                az éhség már cicásan összekuporodott a
                gyomrukban, és lelkesen dorombolt. A szökőkútból halk Mozart-zene
                szólt. Vérvörös csipkebokor és sárga cserszömörce
                bokor figyelhette a falatozásukat.</h3>
            <h3>– Te olyan okos, intelligens férfi vagy, Bonifác, mindig vág az
                eszed. Miért nem nősültél még meg? – kérdezte
                Katalin két falat között Bonifácot.</h3>
            <h3>– Az előbb mondtad: mert jó eszű és éleslátó vagyok – mondta
                Bonifác.</h3>
            <h3>– Gyermekre nem vágysz? – faggatta tovább Katalin Bonifácot.</h3>
            <h3>– Még én sem nőttem fel, és egyébként is, az én gyermekeim a versek.
                Én valahogyan rabszolgasorsnak érezném, ha
                lenne gyermekem, de hát ki tudja, azért néha vágyom rá. De hiszen ki
                tudja, mi a jó, mi az élet küldetése? Mi végre
                a sors? Mi végre az élet? – morfondírozott Bonifác.</h3>
            <h3>– Én vágyom rá nagyon! – közölte Katalin lelkesen.</h3>
            <h3>– Sok éjszaka alatt törtem a fejem apró részecskékre,
                lángészatomokra, elektronokra, sütnivalóban gazdag protonokra,
                icipici és csip-csup darabokra, de ott a kis agyszilánkokra bontás
                után is hiába kérdeztem magamtól: Mi végre a
                sors? Mi végre az élet? Az oly nemes nagy élet nem volt vélem
                kegyes, és nem felelt nékem. Kérdeztem magamtól: Akkor
                teljesítem-e a kívánatos és talán el is várt daliás élettervet, ha a
                család igájába űzöm a lelkem? Ha gyermekeket
                nemzek, és hétágas családfát növesztek, véle a rügyező porontyoknak
                tágas teret teremtek? Hej, mi végre a sors és mi
                végre az élet? Vagy ha puskaporos hangulatomban feltámadok konokul
                teellened, sors, és a fecsegő és ízig-vérig
                ítélkező társadalom konformitásának ellenszegülök? Ha fellázadok a
                kiszipolyozó mókuskerék ellen, és kiszállok
                belőle, hogy a lelkem más virágot hozó talajba vethessem? Nem
                áhítozom én a középszerűek könyörületére. Hej, mi
                végre a sors és mi végre az élet? Hiszen családot bárki fel tud
                nevelni, gondoltam én, bő szomszédságomban ezt
                láthatom, még a kisebbségnek is, vagy az elnyűtt lelkületű és oly
                hebehurgya, linkóci, bohém, finnyás piperkőc
                embereknek, cselédeknek vagy félnótás professzoroknak is megy.
                Persze nem mondom, hogy könnyű a feladatuk, de nem
                lehetetlen. Ha beadnám a derekamat e szent akaratnak, és magamra
                venném az otthon keresztjét, azzal gyorsan és
                hirtelen magamra rántanám egy másik pattogó teher leplét, a málhás
                munka mókuskerekét. Oly szépen egymásba
                illeszkednének, mint a kirakós darabjai a gyerek kezében. Gurulnának
                együtt az úton összeölelkezve, és emberbőrt
                didergető nagy kettesben egymásba öltenék karjukat kecsesen, de
                látszana a gúnyos mosoly a szemükben, mint csapdába
                lépett egérnek. Hej, mi végre a sors és mi végre az élet? Vagy
                álljak a sarkamra örvendezve, az emberiség rögeszméit
                kinevetve, tiszta és magányos lelkem megőrizve? Kérdem én magamtól:
                Azért a néhanapján megadatott idilli és fenséges
                családi együttlétek, melyek némelykor unszolt gyönyöröket adnak,
                némelykor örömet fakasztanak a meggyötört és fásult
                munka és robot terhe mellett, mondd, megéri? Az oly csillámló élet,
                amely olykor csak a fürkésző környezetnek szól,
                csak a külvilágnak giccseskedik, mondd, megéri? Idővel belepne a sok
                tettetés, és lassan átvenné az irányítást az
                életem felett, és azt ledobni már képtelen lennék, csak azért, hogy
                így igazoljam, jól döntöttem, „nézd, világ, mily
                boldog vagyok én”; mondd, megéri? Hej, mi végre a sors és mi végre
                az élet? Válassz úgy, ahogyan érzed, de másnak
                ezzel sose kérkedj – töprenkedett Bonifác.</h3>
            <h3>– Szerelem gyötör, Bonifác? – kérdezte Katalin.</h3>
            <h3>– Igen, szerelmes vagyok az életbe és a könyvekbe, a színházakba, a
                bölcseletbe és az ilyen csoda szép és okos
                hölgyekbe, mint te, Katalin – felelte Bonifác.</h3>
            <h3>– Ne szédíts, Bonifác! – kacagott Katalin.</h3>
            <h3>– A sok tánc az Anna-bálon majd megteszi helyettem – nevetett
                Bonifác.</h3>
            <h3>– Jólesett ez az ebéd, igyunk reá valami jó bort, hadd öblítse le! –
                javasolta Katalin.</h3>
            <h3>– Belevaló egy mennyecske vagy! – kontrázta Bonifác.</h3>
            <h3>– Itt jön az édesapám – mondta Katalin, és kisvártatva csatlakozott
                hozzájuk János úr, Katalin apja. A háttérben
                látszott, Arnold úr visszatért az udvarba, primadonnák társaságában
                hancúrozva és nevetgélve, gondolom, az
                Anna-bálig sem szeretett volna tétlen maradni a szerelmi játékokat
                illetően. Megemésztette már Pongrác úr idegőrlő
                emlékét. Az élénkzöld fűszőnyegen a jó hangulatot az itóka hirtelen
                az egekig emelte.</h3>
            <h3>– Katalinom, jer ide hozzám, igyál az apáddal egy kupicával, kérlek
                – szólt oda János Katalinnak.</h3>
            <h3>– Nem kellene annyit innod, édesapám, egyebet sem teszel egész nap.
                Éjszaka látom ám, hogy elnyalogatsz egy üveg
                pálinkát! – mondta ingerülten Katalin, és meg se moccant, nem ment
                az apja felé.</h3>
            <h3>– Láthatatlan az én munkám, hiszen én gondolkodom! Jer, gyere, igyál
                vélem, kérlek! Én csak bánatomban iszom, hiszen
                az öröm elkerül engem – hívta újra János, de hiába, ezért végül
                János ült le közéjük.</h3>
            <h3>– Miért mondod ezt, édesapám? – kérte számon az apját Katalin.</h3>
            <h3>– Nemrég halt meg Mária, az én gyönyörű feleségem – válaszolta
                elcsukló hangon János.</h3>
            <h3>– Oh, annak már hét éve, mióta édesanyám itt hagyott, tudhatnád! –
                mérgelődött Katalin.</h3>
            <h3>– Az én kis édes feleségem, az én örök kedvesem! A bor enyhíti a
                bánatomat, tudod, Katalin. A te anyád pedig nem
                halt meg, ő örökké úrnő marad – mondta sejtelmesen János.</h3>
            <h3>– Hóbortos szavú atyám, hidd el, én is szerettem az anyámat, de
                kérlek, ideje összeszedned magad, légy férfi! Hét év
                telt el azóta! Ideje hazamenned és pihenned! Ne igyál többet! –
                kérlelte korholva Katalin Jánost.</h3>
            <h3>– Menj haza, János! – szólt Bonifác.</h3>
            <h3>– Ó, drága Bonifác barátom, kérlek, segíts az apámon! Anyám
                elvesztésének maró kínja és lelkének üres magányossága
                az italba kergette teljesen. Hét éve már, és azóta szüntelen, nap
                nap után egyre csak a pohár fenekére les. Hisz
                poéta vagy, ismered az emberi érzések zugait és húrjait, tudod, a
                természet e húrokon miféle játékot képes űzni.
                Kérlek, parancsolj rá! Szólítsd hátrálásra a természet e rút
                játékát! Eleget szenvedett már az apám a múlthoz
                ragaszkodása miatt. Tárd fel nekem a felejtés italának receptjét,
                hogy titkon egy este a borába tölthessem, mert a
                színtiszta bor már ehhez kevés segítség, és nem hatásos az ilyen
                mély, makacs ragaszkodás esetén! – kérlelte Katalin
                Bonifácot, és elfordult Jánostól, aki egyébként is elaludt részeg
                mámorában a fűben.</h3>
            <h3>– De hisz én nem vagyok orvos – felelte Bonifác.</h3>
            <h3>– Pont hogy több, lélekbúvár! – biztatta Katalin.</h3>
            <h3>– Legyek akár orvos, akár lélekbúvár vagy tudós, hidd el, nem
                segíthetek. Van oly gyógyíthatatlannak látszó seb,
                melyet csak az idő gyógyíthat be – vonta le a következtetést Bonifác
                tudományos ábrázattal.</h3>
            <h3>– Eddig terjed a tudományod? – fintorgott diplomatikusan Katalin. –
                Apám, úgy látom, feledi, hogy naplopó lett.
                Végtére is mely verítékes munkáját piheni itt most ki? Nem értem –
                mondta Katalin apjára nézve.</h3>
            <h3>– Az alkohol verítékét piheni ki éppen – vágta rá Bonifác.</h3>
            <h3>– Katalin kisasszony, megnézhetnélek teljesen meztelenül? – kiabálta
                távolabbról egy merész hang, amelynek a gazdája
                ki más lehetett volna, mint Arnold úr. Az ital már megárthatott
                néki.</h3>
            <h3>– Akár most is megnézhetsz, te idegen, ha levetkezel, csak meg ne
                fázz közben! – fricskázta vissza Katalin
                Arnoldnak.</h3>
            <h3>– A látványa melegítene. Én igen rakoncátlan vágytól égek, és
                bevallom, gondolatban már háltam is veled – somolygott
                Arnold.</h3>
            <h3>– Bonifác, segíts, legalább az apám hóbortos gondolatait űzd ki a
                fejéből! Miért mondja folyton, hogy az anyám nem
                halt meg, örökké úrnő marad? Fejtsd meg a rejtélyt! – panaszkodott
                Katalin Bonifácnak.</h3>
            <h3>– Boldogok a bolondok. Oly nagyon szerette édesanyádat, hogy
                képzelgéseiben ott ül ő az égben, a mennyben az
                angyalok között, fonják virágkoszorús haját, a lábát mossák, és
                elhalmozzák mennybéli végtelen szeretettel, így
                ebben a fantáziában ő örökké úrnő marad. Valószínűleg így érti ő
                mindezt – fejtegette Bonifác.</h3>
            <h3>– Katalin, ha tudod, mondd meg! Mi az, ami szemrevaló, de nem
                szemüveg? – folytatta Arnold Katalin molesztálását.</h3>
            <h3>– Annyira ragyás az arcod, hogy egy vak ember egy teljes regényt
                képes lenne letapogatni róla – vágott vissza
                Katalin Arnoldnak tréfálkozva.</h3>
            <h3>– A címe az lehetne, hogy Az én szemrevaló Katalinom – nevetett
                saját arcátlan megjegyzésén Arnold, és igen
                mulatságos arcot vágott hozzá.</h3>
            <h3>– Ha hozzád mennék, mondjuk annyira őrült sose lennék, akkor a
                kalapomon már most kivághatnám a szarvaim helyét. Túl
                sokat pityókáztál, titokzatos idegen, bár a nőcsábász eszed ennél
                jobban már úgyse tudna elveszni – harsogta
                csipkelődve Katalin Arnold irányába.</h3>
            <h3>– Állasz itt előttem, mint egy kis viola, beporoznám a kis bibédet,
                Katalinka – szemtelenkedett tovább Arnold.</h3>
            <h3>– Poroznád mi, szívesen?! De ha a munkád befejezted, tovaszállnál
                bizony, mint a méh a rózsáról a nefelejcsre, és
                faképnél hagynál – vágta ki magát Katalin.</h3>
            <h3>– A félénk őziketekinteted örökre lebilincselt, és láncra vert,
                önkéntes rabodként foglyul ejt – provokálta Katalint
                Arnold továbbra is.</h3>
            <h3>– Ez egy kelekótya alak, aki félálomban botorkál végig az életen.
                Hagyjuk ezt a félnótás szoknyapecér urat a léha
                cimboráival, és gyere, sétáljunk az ösvényen, Katalin! – hívta
                Bonifác egy kis gyalogtúrára Katalint.</h3>
            <h3>– Jól fog esni, mármint a séta, mert esernyőt nem hoztam – szólt
                vissza Katalin, és megindultak kettesben.</h3>
            <h3>– Szólj inkább az érzelmeidről, Katalin! Voltál már szerelmes?
                Gergely vitéz már több éve szeret téged, mindent
                megtenne érted, akár egy kézmozdulatodért, akár egy
                szempillantásodért. Vedd észre Gergelyt! Derék vitéz, elmés és
                józan eszű, mély érzésű uraság, és szeretetre méltó. Az udvarban is
                kedvelik. Búdat felejtenéd, és az apádra is
                kellemes hatást gyakorolhatna, talán örömét lelné ő is abban, ha őt
                melletted tudhatná. Mit érzel iránta? – kérdezte
                kikerekedett szemmel Bonifác, és ő maga is meglepődött azon, hogy
                meg merte ezt kérdezni Katalintól.</h3>
            <h3>– Elárulok egy titkot, Bonifác, de csak te fogod tudni: Gergely
                kiváló férj lenne, szeretem is nagyon, de az én
                szívem másért dobog – titkolódzott Katalin.</h3>
            <h3>– Másért? Kiért? Vallj színt! Hogyan titkolózhatsz így? –
                mérgelődött Bonifác.</h3>
            <h3>– A szívem mást mond, hidd el! Isten megnehezíti a létem, mert oly
                vágyat ültetett el szívem kertjében, amelyet
                soha, de soha nem fognak elfogadni vagy viszonozni. Egyes-egyedül
                bennem él a magja, és csak én öntözöm örökösen
                késő este a könnyeimmel, amivel persze csak még jobban táplálom, és
                az már szinte szétfeszíti a mellkasomat –
                vallotta meg szomorúan Katalin a titkát.</h3>
            <h3>– Azt látom is. – Bonifác Katalin mellét stírölte közben.</h3>
            <h3>– Felemészt ez a hatalmas vágy, hidd el nekem! Teljesen értelmetlen
                – mondta bánatosan Katalin.</h3>
            <h3>– Ki ez a szerencsés férfi? Én lennék az? – kérdezte nevetve
                Bonifác, de ezt valójában maga se hitte, de azért örült
                volna neki.</h3>
            <h3>– Elmondom, de szépen kérlek, maradjon kettőnk között: Rudolf az,
                Lőrinc fia – vallotta be Katalin, de szinte
                elharapta a mondat végét, mert már maga is megbánta időközben, hogy
                kimondta.</h3>
            <h3>– De hiszen ő a testvéréért lángol már hét éve! – nevetett Bonifác.</h3>
            <h3>– Kérlek, tiszteld a vallomásomat! – utasította rendre Katalin.</h3>
            <h3>– Sajnálom, de Rudolf szerelme Karolina iránt oly vak, hogy észre
                sem vehet téged, Katalin. Kívüle mást nem lát, még
                csak nem is észlel. Azt hiszi, ketten élnek a földön, ha egyáltalán
                látja azt, hogy hol élnek – mondta sokkal, de
                sokkal megértőbb hangon Bonifác.</h3>
            <h3>– Tudom jól, de a harcom az érzés ellen reménytelen – mondta
                lebiggyesztett ajakkal Katalin.</h3>
            <h3>– Ó, szegény Katalinom, nagy forgatókönyvírónk nem unatkozik –
                horkantott fel Bonifác.</h3>
            <h3>– Szerinted reménytelen a helyzetem? – kérdezte bizakodva Katalin.</h3>
            <h3>– A természet szolgái vagyunk, és az velünk kénye-kedve szerint
                büntetlenül játszhat. Úgy hiszem, reménytelen –
                mondta Bonifác szánakozva.</h3>
            <h3>Bonifác és Katalin sétája csendbe csapott át, miközben egyre csak a
                fejükben visszhangzott az utolsó szócska:
                reménytelen. Ebben a csöndben tértek vissza a kiindulópontjukhoz, a
                türkizkék vízben játszó szökőkúthoz, majd
                nesztelen elváltak egymástól. Bonifác eltávozott, Katalin pedig a
                szökőkút szélére ült, és elmerengett, közben a
                fejében ide-oda cikázott egyetlenegy szócska szüntelenül:
                reménytelen.</h3>

            <h2 class="cim">Gergely gondolatai</h2>
            <h3>Gergely vitéz tűnt fel a semmiből. Visszatért a pasztellkék
                különböző árnyalataiban játszó szökőkúthoz; úgy látszik,
                megvitatta már a cselszövés részleteit Lőrinccel. Útközben magába
                fordulva elmélkedett a gondolatokról, szinte egy
                néma esszét mondott fel saját magának a gondolatok hatalmáról és
                eredetéről, mely csak úgy visszhangzott a fejében:</h3>
            <h3>„Hagyom magam zuhanni a gondolatok örvényébe, mely oly sokszor
                magába szippant, és nem enged. Szabadulni tőletek,
                gondolatok, igen nehéz. Ó, az ember mily furcsa kis játékszere a
                gondolatoknak! Általuk működik az elme, érik be a
                tudás, hódít meg az ismeret különböző térségeket. Ha nem lennének
                gondolatok, akkor én hol lennék, vagy ki lehetnék?
                Ahogyan az ételt meg kell emészteni, úgy az elméleteket tudássá kell
                formálni, és ez mind teáltalad megy végbe, oh,
                gondolat. Mily nagy játékos vagy te, gondolat! Mily ügyesen csapod
                be az embert: azt hiszi, ő irányít, míg te,
                gondolat, tudod jól, az ember csak naiv gyermekjátékod. Oh, te,
                gondolat, képes vagy elhitetni velünk olcsó és
                jópofa reklám- és marketingfogással, hogy mi hozzuk meg a
                döntéseinket, miközben tudod jól, valójában azokat te
                hozod meg, és mi csak megfigyeljük vagy utólag kiértékeljük azokat.
                Mily álnok vagy te, gondolat! Mi írunk téged,
                vagy te írsz minket, oh, gondolat? Mégis úgy kellesz nekünk, mint a
                kenyér, mely táplál minket. Jöjj hát
                társaságomba! Vagy már itt is vagy? Úgyis tőled függ minden! –
                sóhajtott fel szinte önkéntelenül Gergely. – Szoktam
                időzni véled. A te vagy a magam akaratából teszem mindezt? Hát nem
                tudom. Jól érzem magam veled, mert te megérted a
                lelkem, és okulok belőled. Lámpafényként világítasz. Vajon honnan
                térsz be hozzám? Csak az agy gócaiban kell kutatni
                a forrásodat, a hirtelen születésedet, vagy valamilyen isteni ősi
                eredet vagy te? Mondd, honnan térsz te ide be? –
                mutatott Gergely a fejére elmélkedése közepette. – Vagy talán
                felsőbbrendű isteni lény kovácsol téged a tűz, a vihar
                és a víz szent erejének ötvözéséből? Mondd, honnan jössz te ide be?
                – mutatott újra a fejére Gergely. – Ó, te furcsa
                gondolat, olykor, ha jó a kedved, tündérként keresel fel engem, jó
                eszméket teremtve bennem. Persze nem mesélve
                szülődről, csak nevettetsz, csak reményt keltesz. Majd a másik
                percben elillansz, újabb randevút elfelejtve
                megbeszélni velem. Mondd, honnan érkezel te ide be? Ó, te furcsa
                gondolat, máskor, ha rossz a kedved, hát nem jó
                tündérként közeledsz, hanem bátyád, az ördögképű, bűnös és gaz
                gondolatot küldöd el magad helyett, bánatot és
                fájdalmat keltve bennem. Neki miért kell az ember védtelen elméjébe
                férkőznie, oly sok gonosz szándékot keltve? Őt
                is anyád szülte? Ketten jártok és utaztok szerte a világban,
                beszivárogtok gőzölgő és félelmetes örvényként a
                fejünkbe, játszotok egy kicsit velünk, majd továbbszállva hol boldog
                és örömteli, hol szomorú és könnyfakasztó
                tettekre késztetve magamra hagytok. Az ősi nagy gondolat szül
                titeket, gondolat? – kérdezte Gergely a gondolatot. –
                Kérdezd meg tőle, kérlek, hogy a gonosz gondolatokat miért nem köti
                gúzsba a házában? Miért engedi elménk közelébe?
                Egyáltalán miért szülte a világra? Ne engedje az emberek védtelen
                elméjébe lopakodni a rosszlelkű gondolatokat, és
                akkor nem is kellene számonkérnie! – adott Gergely ultimátumot a
                gondolatnak. – Ha csak jó gondolatokat ültetnél el
                a fejekbe, mily szép világ is lehetne! – sóhajtotta Gergely. – Na
                jó, tégy vélem, amit csak akarsz, csak a szerelem
                gondolatát ne űzd ki elmémből, sőt űzd az én mély szerelmemet az én
                Katalinom elméjébe is! – javasolta a gondolatnak
                Gergely, és eközben észrevette a szökőkútnál Katalint. – Hiszen csak
                az én Katalinom képes engem megvigasztalni,
                megnyugtatni, hergelni, és bennem vágyakat ébreszteni. A szemembe
                csillogó fénygyöngyöket varázsol a jelenléte.
                Képes elhinteni bennem az örök optimizmust, a jókedvet és a szépet.
                Ezt az egy gondolatot ne öld ki az elmémből, ősi
                nagy gondolat, kérlek! – Közben Gergely egyre közelebb ért
                Katalinhoz. – Imádkozom most hozzád, nagy hatalmú
                gondolat, az érzéseim birtokosa. Itt ül ő most, akit szeretek, féltő
                kezed óvja őt mindörökre!” – fohászkodott
                Gergely Katalinért, majd odaült mellé a szökőkút szélére.</h3>
            <h3>– Gergely, régen láttalak, örülök, hogy itt vagy – üdvözölte
                Katalin.</h3>
            <h3>– Elméláztam, biztosan a bor hatása, amelyet Lőrinccel ittam meg pár
                órája. Örülök, hogy találkozunk – viszonozta
                Gergely a köszöntést. – Miért vagy szomorú? – kérdezte Katalint.</h3>
            <h3>– Apám miatt – válaszolta szűkszavúan Katalin.</h3>
            <h3>– Óh, drága Katalinom, engedd meg, hogy én lehessek a földi
                oltalmazód! Oszlasd el magad körül az aggódás fátylát,
                hiszen itt vagyok én néked! Bizalmad, tudom, még nem forrott ki
                irántam, és szerelmed még nem egy elkészült remekmű
                irányomba, akárcsak egy félig felépített ház, mint egy félig
                bevehető vár. Ülünk most itt egymás mellett, miközben
                érzem benned a kételyt. Olyan vagy még, mint egy fiatal madár, mely
                még nem bízik magában és a szárnyában, azt
                csapkodja, próbálgatja, de a szívében még nem áll készen a nagy
                útra. Bízz bennem, higgy az őrjítő szerelmemben,
                mert nincs szebb érzés annál, hogy szabadjára engeded az érzéseidet,
                tudva, hogy támaszt lel egy másik szív oldalán!
                – mondta Gergely.</h3>
            <h3>– Drága Gergely, tudod jól, hogy nem parancsolhatok a szívemnek –
                szólt csípősen Katalin.</h3>
            <h3>– Hadd tanítsalak meg én szeretni! – kérlelte Gergely.</h3>
            <h3>– A tudása már itt van, csak a magját nem találja – felelte Katalin.</h3>
            <h3>– Maga Isten is fokozatosan tanult meg szeretni. Kezdetben apai
                szeretettel csüngött rajtunk; bosszút állt, elítélt
                a törvények alapján, és fegyelemmel igyekezett rendet teremteni, és
                azt szerette csak, aki ennek a mércének
                megfelelt, aki pedig nem teljesített, azt megbüntette. Majd hatalmas
                özönvízzel újrateremtett minket. Mára már
                önzetlen szeretettel fordul felénk, anyai imádattal csüng rajtunk,
                és feltétel nélküli a kötődése, hiszen saját fiát
                adta bűneinkért. Hadd tanítsalak meg én is szeretni! – kérlelte
                Gergely Katalint.</h3>
            <h3>Gergely tudta, hiába kérleli Katalint, hiszen hajthatatlan.
                Csodálatra vágyna őtőle, a csodálat ihlette mézes
                szavakra és tettekre, amelyeket neki megköszönni csak az életével
                tudna, de Katalin nem hajlik feléje, és nem
                mutatkozik hajlandónak elfogadni a szerelmét. Csak a szavai meggyőző
                erejében bízhatott, ezért ezt mondta
                Katalinnak:</h3>
            <h3>– Karom hadd ölelje át a gyengéd szívedet! Hallom nap mint nap a
                szavadat a rémesen messzi távolból, de mint fénylő
                nap a holdat, oly ritkán látlak, és hiányzol. Ölelésedre úgy vágyik
                a testem, mint a lágy szellőre, az örömfészket
                óvó mosolyod én nem feledem. Csak kétellyel árasztasz el minden
                randevúnkon, az vagy te, ki a gyöngydalt gyújtja
                bennem, jól tudom. Veled az életem egy hűen áttetsző csodálat
                lehetne, de hiába kérlek, az őszinte lelkem nagy
                szobrásza te nem akarsz lenni. Minden egyes nap illatos virágot
                hozok, vagy más ajándékkal ad örömet a fortélyom.
                Levetném magam akár erről a hídról is, ha te a folyó lennél, és
                beléd csak így olvadhatnék – vallotta meg őszinte
                érzéseit Gergely Katalinnak.</h3>
            <h3>– Érzelmedtől forró kezed arcomhoz szoríthatnád, és csak a csend
                hallhatná, ahogyan a szerelmed a fülembe suttognád.
                Lelked kis kalapácsa kattanna a kis számon, és rettentően félnénk
                mindketten a szomorú elválástól. Mint hű anya a
                gyermekét, magadhoz szorítanál, és epedő orcám hosszú csókokkal
                boríthatnád. Megszűnhetne, tudom jól, akkor
                számunkra ez a durva külvilág, és te, a csók és én így együtt hárman
                eggyé olvadhatnánk. Tudom jól, de nem lehet –
                mondta elérzékenyült hangon Katalin.</h3>
            <h3>– Elkülönülten élni nem lehet, mert az üres magány rideg vasálarcot
                fest az arcunkra, mert minden itt a földön, ami
                életképes, olvadni és egyesülni vágyik rendületlen, és oly szaporán
                tervét megvalósítani siet. Az eső a puha talajba
                olvad, az éjszaka a nappalba, a tenger a végtelen óceánba, a csendes
                szellőcske a fa lombjába, és az, aki igazán
                szeret, a szerelme karjába. Én is csak így vágyom a karjaidba,
                Katalinom – mondta Gergely.</h3>
            <h3>– Ne fájdítsd a szívem, kérlek, tudod jól a válaszom – sírta el
                magát Katalin, hiszen annyira fájt neki a természet
                e rút játéka, hogy itt áll előtte egy férfi, aki imádja őt, akivel
                boldog lehetne, és szíve árulása, hogy mást
                szeret.</h3>
            <h3>– Éjnek évadján tudod, hogy mily kósza gondolat szokta csiklandozni
                a fejem? De jó volna a tündöklő fényességben
                huncutkodni veled, ahol megpendíthetnéd, majd rabul ejthetnéd oly
                rakoncátlan szívemet, és magadhoz láncolhatnád az
                örökkévalóságig a frigyem. Eszeveszett egy vigadalom lenne, és nem
                taposómalom, jól tudom, amely az utópiás
                gyönyörödet óriási füzérkoszorúba hurkolná. Vigadoznánk sok ékes
                csengettyűszóra nappal és éjjel, a kékesfekete
                fonattal átszőtt gazdag és számtalan bíbor kéjjel. Szelíden
                ellenkezve irigykedne ránk a nap sugara, és a
                végkimerülésig nem szűnne fenséges hangulata. Briliáns fejékként
                csak cikázna a föld körül oly lengén, ahogyan te
                éjszakánként száz varázstűzzel megölelnél. Kiéhezett lelkünkkel a
                vad szenvedélybe oly könnyen siklanánk, és nem
                vennénk észre Cupidót sem, vagy ha az időnk lejárt. Ott lennénk
                egymásnak fedetlenül, játszadozva és elevenen, négy
                ölelő karral és az elhomályosított szépségben szüntelen. A lelkemet
                borostyánzöld lelkedhez simítanám csendesen,
                hogy hevesen gingallózzon és kattogjon, kit-kat, nesztelen. Hogy mit
                kattogjon? Oly mindegy. Hisz mi is a szél, ha
                nem fújhat? És mi vagyok én is, ha lelkem lelkedhez nem idomulhat? –
                vallotta meg reménytelen érzéseit Gergely
                Katalinnak.</h3>



            <h2 class="cim">3. rész</h2>
            <h2 class="cim">Vallomások a temetőben</h2>
            <h3>Hirtelen sötét hangulat lepte el a kőszínház falait. Egy temető tűnt
                fel a látóhatáron. Igen, a királyi udvar
                temetője volt az. Két, kissé megviselt lélek közeledett, akik mit
                sem sejtettek a másik jöttéről, mit sem sejtettek
                abban a pillanatban a másik közelségéről. Szinte elmehettek volna
                egymás mellett, akkor sem vették volna észre a
                másikat, hiszen annyira elmerültek saját gondolataikban. Ők voltak,
                igen, Malvin és Lőrinc. Lőrinc letérdelt egy sír
                előtt, Malvin pedig mögötte. A kripta Olivér immár örök nyughelye
                volt, aki Lőrinc bátyja és Malvin szerelme volt
                egykoron. A király karja és hatalma sem ér el mindenhová, ezért az
                Úrhoz fohászkodott, és meghallgatásáért
                esedezett, miközben Malvin, mint egy kaméleon, mögötte állt
                észrevétlenül:</h3>
            <h3>– Megkeseredett emberként kérem meghallgatásomat, Istenem, te fénylő
                arcú, a világot a karodba ölelő úr, te tiszta
                és bölcs szakállú, szeplőtlen pihenőzug bárki számára. A téged
                kérlelő hangok zsibongó raja közül méltass engem a
                figyelmedre, kérlek! Add, hogy szívem a te oltárod szószékéhez
                férjen! Ki is lehetsz vajon te? Kinél tágasabb tér
                nem kellhet földi szemnek, aki határtalan határtalanságában. Te,
                örömfészket adó és mindent szerető atyám, a szívem
                közelségében terebélyesedő szent egyház, akinek mézes csókot árasztó
                az orcája, te, aki minden földi és égi
                bölcsességben a babérdomb, az angyali és széplelkű jóságban ringató,
                te, aki olyan nagyon vakon szerető, olyan
                nagyon bőkezű, olyan nagyon jó Isten, hallgass meg! – Lőrinc
                őszintének tűnő hévvel folytatta: – Köszönöm, hogy
                megannyiszor visszafogadtál engem, és szívembe oly sokadszorra újra
                tanyát versz annak ellenére, hogy keresetlen
                utam során oly gyakran nyomom veszett, és elhagytalak én tégedet. Az
                idő vaskereke sokat fordult azóta. Hűségesebb
                vagy te, mint az őrülten imádó szerelmes, hiszen ilyen sok és
                számtalan érkezést és távozást már ő sem tűrne és
                viselne el. De te igen! Néhányszor, no de valljuk be, legtöbbször
                úgy teszek, mintha nem hallanám tiltó szavadat,
                ismerem parancsolataidat, de mégis, a lustaság hatalma alatt
                felmentem alóla önmagamat saját kényem és kedvem
                szerint, csak hogy világi buja vágyaimnak szolgálhassak. Ordíts rá a
                vak lelkemre, téríts az igaz útra! Hisz minél
                többször hempergek a bűnös, sötét szennyben és a vétkeimben, annál
                könnyebben süllyedem újra el a rémítő mélységben.
                Mondj parancsoló tiltást és üzenj visszakozást nekem, szabj gátat az
                oly vágyakozó szenvedélyeimnek! Adj szívemnek
                pajzsot, mely megóvja a komisz ördög ellen! Add, hogy a jókedv
                sugara táncolhasson rajtam, hogy frigyre lépjek az
                erénnyel, a bölcselettel és a jósággal! Add, hogy tudhassam, miben
                rejlik a fő igazság, az érték! Hadd legyek a
                benned megmártózott szív szócsöve, és az oltárod örökké éghessen
                énbennem! Hadd legyek feltétel nélkül békés és
                üdvözítően jó, még azzal is, aki ellenem bűnös hálót fon! Add, hogy
                úgy élhessek én, ahogy neked jó! Fogadd el imám
                és bűnbocsánatom! – Lőrinc sóhajtása, mely egyben lelke megnyugvását
                is jelentette, az egész temető levegőjét
                beporozta. Az ősz átható illata terjengett a langyos levegőben, és
                mintegy átszőtte a sötétséget mulandósággal.
                Malvin halk szava foszlányokban tört elő eközben:</h3>
            <h3>– Ó, én hűséges Olivérem, fürdetlek a könnyeimben és a bánatos
                szívemben. Ó, bárcsak át tudnál még engem ölelni a
                karjaiddal! Azt, ahogyan fürdettél a hű szerelmedben, és az
                egybefonódásban együtt töltött napjainkat, hidd el,
                örökre emlékezetembe zártam. Emlékszel, kértelek, hogy ne hagyj el
                engem soha, de te mégis elmentél, és itt hagytál.
                Akkor azt hittem, megszakad a szívem. Testem illatát puhán simító
                arcod emléke örökké áthatja. Tudod jól, hogy én
                mindig csak téged szerettelek, most bár bátyáddal élek, kérlek,
                bocsásd meg nékem! A mai napig ugyanúgy szeretlek! –
                pöttyintette ki félénken, és vallotta meg Malvin Olivér sírja előtt.</h3>
            <h3>– Nem élek már jeles életet, és nem simogat már cicázó szó,
                alkonyodik már az életem, mint ahogyan egy porélettel
                játszik egy pók, és a porélet én vagyok. Nem ül már az ifjúság a
                szívemen, Isten már nem becézi a nevemet, és pirkad
                a lét másik vége, mint ahogyan egy porélettel játszik egy pók, és a
                porélet én vagyok. Téli gúnyát öltött testem, és
                a lelkem végtósztot mond, miközben alkonytól pirkadatig csak egy
                porélettel játszik egy pók. Vétkeztem, és bűnben
                éltem, részegen szomjaztam a vad szenvedélyben, elhagytam Teremtőmet
                egy új istent teremtve: a szerelemistent.
                Szerelmes gyermek voltam, imádatból forrt össze a hitem, őérette
                ölni is képes voltam, elhagytam a Teremtőmet egy új
                istent teremtve én. Mára már meddő minden gondolatom, és hamvában
                holt minden ötletem, lelkem zavart már, és
                rátelepszik egy bús látomás. Szenvedélyek anyja, mit adtál? Bánatot
                szórtál a szívembe? A keserű kedv, amely éltet,
                és a keserű nedv, amelyet szememben érzek, nem kell már, ha jó nem
                lehet, mint ahogyan egy porélettel játszik egy
                pók, és a porélet én vagyok. – Lőrinc megtört hangon mondta mindezt,
                és mindkét kezét az arcába olvasztotta, sírni
                szeretett volna, de a szeme szárazon égett csak. – Oly nagy bánat,
                amely nyomja a lelkem mindenért, elvesztettem
                hitem és Malvinom szerelmét, az igaz és szerető Istent elhagytam már
                több éve, képtelen lettem a jóravaló életre így
                nélküle, sőt nem érdemlem Malvinom támaszát sem.</h3>
            <h3>– Ó, én hűséges Olivérem, odaadnám az egész életem, ha részem
                lehetne még nekem egy fikarcnyi tavaszi huncutkodásban
                veled, mindenem odaadnám egy parányi önfeledt csiklandozásért, egy
                csöppnyi gyöngyszilánkért, egy csipet
                örömcsíráért, egy árnyalatnyi fényt adó napsugárért, egy szemernyi
                forró szerelem vágyáért, és láthatnánk, a világ
                örömteli virágszál, kedves titokzatosság, teljesülő kívánság,
                kacérkodó finomság, boldogító viszonzás és álmot hozó
                örök vágy. Epedem, hogy a gyöngyéjszaka egyetlen percéig egy
                csillámló tengercseppnyit, egy mosolyfürdő habjányit és
                a boldogság árnyékányit, csak még egyetlenegyszer én újra forrón
                ölelve szerethesselek. – Malvin mélyet sóhajtott,
                olyan mélyet, mintha az összes levegőt magába szívta volna, majd
                leborult Olivér sírja előtt, és hangosan zokogott.
                Mikor önmagára talált, akkor pedig a temetőnek öntötte ki a lelkét:
                – Lőrincem, nem babusgatom már a szép
                ketyegődet, és vele együtt önmagam sem szeretem már. Hogy melyik
                volt előzőleg és hamarabb? Tudja az ég, én magam
                sem tudom. Minekután magammal már nem vagyok jóban, immáron ebből
                kifolyólag sajnos teveled sem vagyok képes, és
                ezek után szűnt meg az irányodba táplált imádatom? Vagy talán előbb
                te magad nem vonzottál már, így bosszúból
                önmagamra neheztelek, és végezetül jómagamat sem szeretem már? Csak
                az ég tudja, hogy miből mi következett. Vajon a
                nyereségvágy és a bosszúéhes háború idézi az emberölést, vagy maga a
                pusztító szándék szüli meg az összeütközést?
                Vajon a rablás éleszti a politikát, vagy maga a közélet az, ami
                lopásra visz? Vajon a szeretet szüli az igaz
                istenhitet, vagy az istenfélelem táplálja csak a szeretetet? Vajon
                színtiszta-e az a jóság, mely azért fiadzik, és
                csak arra van haszna, hogy mennybe vágyik, és kecsegtető jutalomért
                teszi, amit tesz? Vajon hófehér-e az a hit,
                melyet ellik a kebled, ha csupáncsak célelérés hozta világra
                tebenned, és azt csupán önnön rút érdeke élelmezi?
                Vajon hó- és tejszínű-e az a valláskép, amelynek nevében az
                istenfélő az üdvösségért mészárol? – öntötte ki szívét
                Malvin a temető lelkeinek.</h3>
            <h3>– Itt állok a sírod előtt, Olivér, gyóntatószékem legyél hát,
                feltárom a lelkem néked. Kitárom a kapuját, és a rég
                bent rekedt és megcsömörlött, még önmagam elől is bújtatott bűnöm
                gőzét kiengedem végre valahára, nem szégyellve
                előtted. Az ég legyen a tanúm. Lásd lelkem, szép Olivér, Malvinnak
                hű szerelme: Nem tudtam sohasem megálljt
                parancsolni a szívemnek, mert más volt annak mindig a bűnös
                irányítója. Irigység járt át, hogy más nőjét
                birtokoljam. Szembeszálltam veled, csak hogy Malvin keze csakis az
                enyém lehessen. Bevallom néked, míg a víg
                társaságodban voltam akkor, halálod éjjelén, van annak már tizennégy
                éve is tán, a mulatozás közepette végzetes
                mérget tettem a poharadba, ezzel a halálodat okoztam. Mily szörnyű
                tett! Ezzel elszakítva Malvintól, igaz
                szerelmedtől, kedvesedtől, az alkoholmérgezést rútul színlelve. Nem
                sejti és sejtheti senki sem a bűnöm. Malvinnal
                elhitettem, ez volt Isten szent akarata, a sors útja, hazudtam.
                Halálod után gyorsan frigyre léptünk, és két
                gyermeket szült nékem, akik kis koruk óta szerelmesek egymásba,
                gondolom, büntetésül, a sors ezzel büntet engem.
                Kérlek téged, Olivér, ha ez a te műved bosszúból, adj tévelyedett
                lelkemnek bűnbocsánatot! Űzd a ragaszkodás árnyát
                Rudolf és Karolina életfonaláról el! Már hét éve szeretik egymást,
                elválaszthatatlanok. Förtelem! Érthetetlen. Mint
                a hal a víz nélkül, ők egymás nélkül élni teljesen képtelenek.
                Hallottál már arról, hogy a bűnt akár hetedíziglen is
                Isten az utódokon torol? Ne játssz, és ne büntess engem és a
                családomat! – fakadt ki a vallomás Lőrinc torkából, nem
                sejtve Malvin közelségét.</h3>
            <h3>– Óh, mit hall titkon a fülem? Szívembe tőrként hatol ez a vallomás!
                Mit tettél, te álszent gyilkos? Sérti színlelt
                nyugalmamat! Haragom egyre csak gyűlik, érzem, és egyre csak
                terebélyesedik a lelkemben. E szavaknak igazságtartalma
                és értelme van? Kételkedem jó hallásomban. Hiszen ez borzadály!
                Idegeim ködfelhőbe burkolnak! Megölték Olivért? Rút
                méreg választott el tőle? Igaz ez? Csúf és megtervezett halál? Volt
                elég bátorság és gonoszság ily undorító
                cselekedethez? Oh, most mit tegyek? Segíts nekem, Istenem!
                Ítélkezzek felette, vagy bízzam Rád? Összezavarodott
                elmém. Hogy nézzek így Lőrincre ezután? Én még azt hittem,
                alkoholmérgezés okozta a veszted, én kedvesem. Akár a mai
                napig is boldogok lehetnénk együtt! Fáj ez a kín, marcangol nagyon!
                – zihálta Malvin szinte önkívületi állapotban,
                rémült arckifejezéssel, és kiverte a hideg verejték.</h3>
            <h3>– Malvin sosem szeretett engem, még most is érezni eltitkolt
                érzéseit irántad, Olivér. Szemében sosem láthattam azt
                az érzéki csillogást, melyet mikor hozzád szólt, te keltettél benne.
                Nem ért semmit a művem és a bűnöm, mert szívét
                sohasem kaphattam meg. Miért kell a büntetés? – puhatolódzott Lőrinc
                a nyomasztó, szürke félhomályban.</h3>
            <h3>– Uramisten, mit tett a férjem?! Vér tapad a kezéhez, és
                éjszakánként azzal ölelt? Én pedig sosem szerettem, én csak
                téged szerettelek, Olivérem! Én még most is csak téged kívánlak, ily
                sorsot nem érdemeltem. – Malvin száján csak úgy
                ömlöttek ki a szavak: – Mikor elhagytál, mert hívott és szólított a
                szülőhelyed égboltja, a temető és a bölcső
                egyben, a bánatom elfedte a tisztánlátásomat, és Lőrincet ijedten
                uramnak választottam keserűségemben – szabadkozott
                serényen. – Kérlek, bocsáss meg! Értsd meg, akkor ő gyógyír volt a
                lelkemnek a magányos fájdalmamban! A szívem azóta
                is csak egy kődarab, nem szeret senki élőt. Férjemhez nem köt semmi
                sem, én még mindig csakis téged szeretlek!
                Gyermekeim miatt tűröm a helyzetem. Hazug szívemért a büntetés
                gyermekeink végzetes szerelme? Ez lenne az isteni
                megtorlás? Kérd, bocsássa meg tettünk az Isten! – szólította fel
                Malvin Olivért recsegő hangon. – Legalább a
                gyermekeink lehessenek boldogok, ha már mi nem! Legyenek irgalommal
                megáldva és megbocsátással meghintve!
                Csendesedjen lángjuk, mit tilt a természet törvénye! Elméjük térjen
                vissza a tiszta mederbe! – fohászkodott
                gyötrődve Malvin, majd ismét a temetőhöz szólt: – Ím, itt állsz
                előttem, te vén Lőrincem, édes csuri madárként tűnsz
                fel a szememben. Nem tudsz te már kommunikálni, és nem értenek téged
                az emberek, csak meredten nézlek, és látlak én
                is téged, de valójában nem ismerlek, csak figyellek. De mi haszna az
                értelemnek? Hiszen csupán a saját lelked csuri
                madara vagy. Nem találod az élet kapaszkodóját, amely által nehezen,
                de felállhatnál, igaz, kábán, de a talpadra
                érkezhetnél, hanem csak várod, hogy végre őszintén megértsenek, azt
                várod, hogy a gondolataid és az érzéseid eggyé
                egyesüljenek, de az önzőséged, cimborám, elveszejtett téged örökre.
                Véget vetek annak, ami talán soha el sem
                kezdődött, ami csak aprócska csírakezdemény volt, hát azt én most
                megölöm. Tetszettél nekem, és vágyam formálója
                életed végéig tán lehettél volna, mert az érzések megszülethettek
                volna a lelkemben, a bizsergését a hasamban
                korábban egy picit éreztem, de mit ér a szerelem, ha nincs mellette
                oly támaszték, mely az igaz hittel és a
                becsületes tisztelettel körbevesz és átölel? Ég veled, kedves
                tiszavirág-életű szerelem, elvetemült Lőrincem!
                Szívemből végleg kiűztelek, és most akár meg is ölhetnélek! – mondta
                vérben forgó szemekkel Malvin mindezt.</h3>
            <h3>– Olivér, azt hiszed, te onnan a messzi távolból játszogathatsz
                velünk? Nem hagyom ám én ezt! – Lőrinc hanghordozása
                homlokegyenest megváltozott, mintha az előbb nem is ő beszélt volna,
                és szinte kikelt magából. – És én még téged
                kerestelek fel a lelkemet tisztába tenni! Én bolond, ugyan minek?
                Hallgatsz, nem is létezel! Egy rém balga üzenetet
                hallok, és én ide sietek? Én eszement! – mondta Lőrinc fennhangon
                pálfordulása közepette. – Most jól figyelj,
                Olivér! Karolina és Rudolf sosem lesznek egymáséi! Még ha ez egy
                fortélyos csel vagy üzenet, mindegy, ők akkor sem
                lesznek együtt boldogok! Hidd el, erről én gondoskodom! Vonulj hát
                vissza! Fújj takarodót magadnak! Ne üzengess
                nekem! Vésd csak nyugodtan az eszedbe, hogy el ne felejtsd: Karolina
                és Rudolf sorsáról csakis én dönthetek! –
                Ezennel ultimátumot adott Lőrinc Olivérnek, miközben teste remegett,
                majd mint aki jól végezte dolgát, távozott.</h3>
            <h3>Persze azért lelke láthatóan megtelt haraggal és méreggel, hiszen
                úgy sietett el a sír mellől, hogy még most sem
                vette észre Malvint, annyira belefeledkezett kábító dühébe. Malvin
                így teljesen át tudta adni magát régi társának,
                akinek az irányába táplált szeretete nem kopott az eltelt idő alatt
                egy fikarcnyit sem:</h3>
            <h3>– Drága Olivérem, bocsáss meg esendő és megbotló lelkemnek! Ne
                hallgass, kérlek, Lőrincre! Feldúltak most a szavai.
                A haragja elhomályosította látását, és össze-vissza ugrálnak
                rémisztő gondolatai az indulata és a hidegvére
                mélységes gödrei között. Véres koronát lelt a feje, és határtalan
                hályogot a szeme. Nem látja és érti ezt a világi
                rendet, hiszen a józan ész szív nélkül kritikussá, unottá és
                kíméletlenné teszi az embert. A számító elme igaz
                szeretet nélkül makrancossá és kicsinyessé, a folyton elmés gondolat
                önzetlenség nélkül rátartivá, gőgössé,
                fösvénnyé és álarcoskodóvá formálja idővel az egyént. A lejtőn
                megindult lefelé, a mély felé. Kérlek, gyermekeinket
                ne bántsd, ne ítéld el őket miatta és miattam! Ők ártatlanok. Szívük
                tiszta és ép, mint csecsemőkorukban. Lőrinc
                keményszívű lelke a koronája alatt, melyet tőled erőszakkal elvett,
                csak még rútabbá terebélyesedett. Nem engem
                szeretett ő, hanem csak a hatalmat, és a hatalom szülte benne az új
                embert. Látod, Olivér, a jellem mily változó?
                Tudom jól, te láttad Lőrinc erényeit. Mit ér a bölcsesség a földön,
                ha minden csak változik? Mit ér az igazság, ha
                rossz az ítélkező? Mit ér a szerelmem, ha elszakítottak tőled?
                Mardossa lelkem folytonosan, tömény szerencsétlenség
                az életem. Megbolondult a férjem. Lidércfényként szaladok az élet
                folyosóján, a sötétség folyamatosan a nyomomban
                liheg, míg végleg eltűnök majd a bánat homályában. Mennem kell,
                kedvesem, én tiszta Olivérem. Viszlát, szép eltűnt
                reményem! Örülnék, ha még láthatnálak, hisz míg éltél, azt hittem,
                mindörökké társam leszel. Fáj, hogy már nem
                ölelhetlek, lombörömöket és boldogságot már nem hozol számomra. Itt
                hagytál a magányban. Nekem már csak egy kedvet
                ritkító isten maradt a szívemben. Nem örülök már a jelennek, nem
                nyílik már a virág nekem, és nem vidít már a tavasz
                díszjelmeze. Férjem bűnét torolni bizonyisten nincs merszem,
                ítélkezzen hát csak a nagy hatalmú Isten helyettem!
                Viszlát, szép szerelmem, mindörökre tied a lelkem! – hüppögte Malvin
                könnyei közepette, és ő is elment, csak léha
                mélytengeri csöndet hagyva maga után a nagy királyi temetőben.</h3>


            <h2 class="cim">Szellemes szellemek</h2>
            <h3>Malvin távozása után két szellem érkezett meg, talán előbújtak
                valahonnan, vagy csak egyszerűen megjelentek, nem
                lehetett tudni, ez már, ahogy csak a szellemvilágban lenni szokott,
                titok marad. Mulattatott a dolog, hiszen itt
                ülve a kőfalon, a nézők között, jómagamat is szellemnek éreztem, aki
                egy kis izgalom miatt elhagyta hitvese ágyát,
                és egy kis kaland kedvéért izgalmat keresett az éjszakában, s arra
                rá is talált egy álomszínházban. A két szellem
                Tiborc és Baltazár volt. Majd ők elmesélik, hogy kik is ők
                valójában.</h3>
            <h3>– Jaj, segítség, te ki vagy? – hökkent meg Tiborc szelleme, és a
                másik szellemet kissé mintha megütötte volna, ahogy
                tengelye körül egy száznyolcvan fokos fordulást akart végrehajtani.</h3>
            <h3>– Mi az, mi az, meghaltam? – kérdezte kétségbeesett arccal Baltazár
                szelleme.</h3>
            <h3>– Te már réges-régen halott vagy, együgyű! – ripakodott rá Tiborc
                szelleme.</h3>
            <h3>– Tényleg? Na ne mondd! Képzeld, én most élek csak igazán! –
                ripacskodott Baltazár szelleme.</h3>
            <h3>– Az lehet, de akkor is tudod, te csak egy szellem vagy – utasította
                helyre Tiborc szelleme.</h3>
            <h3>– Az már lehet, ha te mondod, biztosan – adta meg magát Baltazár
                szelleme, és visszavonulót fújt, de csak egy röpke
                pillanatra.</h3>
            <h3>– Méghozzá, ha jól látom, egy igazán fogyatékos szellem –
                gúnyolódott Tiborc szelleme.</h3>
            <h3>– Ne sértegess, mert leütlek! – kiabálta Baltazár szelleme, és egy
                mozdulattal valóban megkísérelte végrehajtani
                tervét, már emelte is kezét Tiborc szellem irányába.</h3>
            <h3>– Hogyan ütnél le te engem, mikor megérinteni sem tudsz? Nincs is
                testem, nem látod? Épp oly látható vagyok, mint te
                magad, te ügyefogyott! – méltatlankodott Tiborc szelleme.</h3>
            <h3>– Azért csak megpróbálom, ha nem bánod – mosolygott Baltazár
                szelleme, és hadonászott egyet az örökkévalóság földi
                mezején.</h3>
            <h3>– Ne bolondozz, te féleszű jómadár! – helyezkedett sündisznóállásba
                Tiborc szelleme.</h3>
            <h3>– Na jó, hát abbahagyom, ha már ilyen szépen kérted – mondta
                hátrálva Baltazár szelleme.</h3>
            <h3>– Honnan jössz, ügyefogyott? – kérdezte Tiborc szelleme, és kicsit
                komolyabb témára terelve a szót próbált
                ismerkedni.</h3>
            <h3>– Onnan, abból a sírból – mutatott Baltazár szelleme kissé balra,
                egy sírra.</h3>
            <h3>– Mi a neved, lököttke? – volt Tiborc szellemének száján már a
                kérdés.</h3>
            <h3>– Bolondnak szólítottak – vágta rá Baltazár szelleme.</h3>
            <h3>– Ha olyan butácska vagy, hogy még azt sem tudod, ki vagy, hát
                legalább derítsük azt ki együtt – javasolta
                segítségképpen Tiborc szelleme, és már meg is indultak a szóban
                forgó sír felé a temetőben. Egy kissé elhanyagolt,
                száraz kórókkal körülvett sírhelyet találtak, belepve mindenféle
                gizgazzal. – Hát, nem igazán lehettél fontos az
                élőknek – jegyezte meg Tiborc szelleme.</h3>
            <h3>– Nézzük meg gyorsan a névtáblát – kérte zavartan Baltazár szelleme,
                és látszott, kissé rosszulesett neki, hogy a
                földi barátai így elfeledték. Milyen érdekes, még a szellemi
                világban sincs szabadulás az érzelmeknek való
                kiszolgáltatottságtól.</h3>
            <h3>– Jé, lám, te vagy Baltazár, a volt uralkodónk, Zakariás bolondja.
                Oh, gondolhattam volna! – kiáltotta Tiborc
                szellem. – Úgy látszik, a halálban sem jött meg az eszed. Hallottam
                én már felőled.</h3>
            <h3>– És te ki vagy, okoska? – kérdezte Baltazár szelleme.</h3>
            <h3>– Én egy szolgáló vagyok, de abból az időből… áh, azt te úgysem
                értenéd.</h3>
            <h3>– Zakariás már nem él? – csodálkozott Baltazár szelleme.</h3>
            <h3>– Nem, te nagyon buta, hát nem kísérted figyelemmel a lenti
                eseményeket? Te magad éjszakánként nem járkálgatsz
                ki-be, vagy lopakodsz erre-arra? Nem érdekel? – hüledezett Tiborc
                szelleme kissé fölényesen értetlenkedve a Baltazár
                szellem érdeklődésének teljes hiányán. – A fiáé, Lőrincé ma a
                királyi hatalom. Az előbb járt itt, de gondolom, akkor
                azt sem láttad, hiszen nem érdekel téged semmi. Haragos volt a
                kedve, mintha egy rossz és keserű dióba harapott
                volna. Zakariás fia ő. Titkon bátyját megölte, előre megtervezett
                gaz tettel, és ezzel elvéve a szerelmét, hatalmát,
                koronáját és az egész életét. Mi, épeszű szellemek tudunk e csúf
                tettéről, de persze közülünk csak azok, akik
                épeszűek. Ha jól hallottam, ezt a fertelmes bűnt gyónta meg az
                imént, mikor épp sötétedett – magyarázta tudományos
                ábrázattal Tiborc szelleme.</h3>
            <h3>– Én Zakariás bolondja voltam, bár néha úgy hittem, hogy ő az én kis
                zakkant bolondom – próbálta Baltazár szelleme
                menteni, ami menthető.</h3>
            <h3>– Hát ez meg hogy lehet? – csodálkozott Tiborc szelleme.</h3>
            <h3>– Csak úgy… már ahogy azt én láttam – bökte ki Baltazár szelleme.</h3>
            <h3>– Te magad vagy zakkant! – mondta fennhéjázva Tiborc szelleme.</h3>
            <h3>– Ha szolga vagy, nem akarsz az én szolgálóm lenni itt a másvilágon?
                – kérdezte nagyon komolyan Baltazár szelleme.</h3>
            <h3>– Őrült egy ötlet, kedves szellemtársam, hiszen én már
                szellemfogytiglan Isten szolgálója vagyok. Kitanultam a
                mesterségemet, a szolgálói munkát a földön, és éppen ezért itt már
                nem ért meglepetés engem.</h3>
            <h3>– Engem sem ért semmiféle meglepetés. Bár sok társam valahogy nem
                találom – szögezte le a dolgot Baltazár szelleme.</h3>
            <h3>– Hát, az csak azért lehet, mert ők bizonyára vétkesen éltek, így
                most lent borzonganak a pokol tüzében mind, a
                kínkeservek közepette – öltötte fel ismét tudományos arckifejezését
                Tiborc szelleme.</h3>
            <h3>– Így már értem, mégiscsak bűnösebb életet kellett volna nekem is
                élnem, több lenne az ismerősöm, nem lennék itt
                annyira egyedül – állapította meg Baltazár szelleme.</h3>
            <h3>– Bolond vagy te, talán inkább a földön kellett volna a jólelkű
                emberek kedves társaságában több időt töltened, és
                untalan mutatkoznod – szólt hozzá ismét professzor Tiborc.</h3>
            <h3>– Hallok valami hangot! – ijedt meg Baltazár szelleme.</h3>
            <h3>– Ketten jönnek, úgy hiszem – lelkesült fel Tiborc szelleme.</h3>
            <h3>– Két fiatal, úgy látom – segédkezett Baltazár szelleme.</h3>
            <h3>– Karolina és Rudolf az, Lőrinc gyermekei. Hallgassuk hát ki őket!
                Legalább lesz majd mit pletykálni odafent –
                örvendezett Tiborc szelleme.</h3>
            <h3>– Ez aztán jó muri lesz! – próbálta utánozni Baltazár szelleme
                Tiborc szellemének lelkesedését.</h3>
            <h3>– Jer, bújjunk most el gyorsan! – kérte Tiborc szelleme Baltazár
                szellemét.</h3>
            <h3>– Sebesen, mint egy vonat! De miért is bújunk el, mikor úgysem
                látnak minket, hiszen láthatatlanok vagyunk, vagy mi
                a fene? – kérdezte érthetetlenkedve Baltazár szelleme.</h3>
            <h3>– Csak a megszokás miatt. Gyere már, bújjunk el sebtében! Ne kéresd
                már magad, mint egy vénasszony, ki nemsokára
                feldobja a talpát! – kiáltotta Tiborc szelleme, és kicsit rá is
                csodálkozott Baltazár szellemének csekély értelmére.</h3>
            <h3>– Jól van na, csak öregszem – mondta Baltazár szelleme idegtépő
                lassúsággal.</h3>
            <h3>– Ne bolondozz már, gyere! Bújjunk már el fürgén! – rikkantotta
                Tiborc szelleme.</h3>
            <h3>Ezennel a két hebehurgya szellem elbújt az egyik sír mögé, és onnan
                lesték a fejleményeket a továbbiakban.</h3>

            <h2 class="cim">Rudolf és Karolina összeesküvése</h2>
            <h3>Megjelent a temetőben Rudolf és Karolina. Rudolf kissé idegesnek
                tűnt, de még így is szeretetre méltó figura volt,
                Karolina ártatlansága pedig áthatotta az egész sírkertet.</h3>
            <h3>– Mi okból citáltál a temetőbe, Rudolfom? – kérdezte Karolina kissé
                félve.</h3>
            <h3>– Ha bánat nyomja a lelkemet, ide szoktam én betérni, ebbe az ősrégi
                kriptába, mert itt minden olyan ártatlan és
                élettelen, gazságot, igazságtalanságot és kőszíveket itt nem lelsz,
                még ha kő is nehezedik a sírboltokra. Egyszerűen
                megnyugtat ennek a helynek a szelleme. Itt csak szellemek vannak,
                akik ártalmatlanok a földi létünkre, és rosszat
                nem képesek tenni ellenük, ellentétben az emberekkel, így én közéjük
                szoktam jönni elmélkedni, hozzájuk beszélni. Ők
                bánatomat meghallgatják, és volt már rá példa, még tanácsot is
                sugalltak számomra – magyarázta Rudolf.</h3>
            <h3>– Miért, drága Rudolfom, neked van énelőlem elrejtett és énelőttem
                titkolt keserűséged, amely marcangol? Nem vagy
                énvélem boldog? – kérdezte Karolina.</h3>
            <h3>– Éppen ez fakasztja a szomorúságomat, a veled való boldogságom –
                mondta Rudolf.</h3>
            <h3>– Ezt nem értem. Hogyan érted mindezt? – kérdezte csodálkozva
                Karolina.</h3>
            <h3>– Nem lehetek a tied, nem vehetlek feleségül, ez az én
                elkeseredettségem fő oka. Nem akarlak elveszteni. Apámtól
                rémesen félek, rideg arcáról semmi jót nem olvasok le. Bár én nem
                értek a mimika nyelvezetén, és tudom, az ember
                sokszor öntudatlanul is színlel, de most kelepcét érzek. Érzem, és
                meg vagyok róla győződve, hogy az öreg rosszat
                forral ellenünk, nem az egyenes úton jár. Biztosan érzem, tőled el
                akar engem választani. Képes erre ő bármi áron –
                mondta Rudolf látnoki ihlettel.</h3>
            <h3>– Ne gondolj most a jövőre! – nyugtatgatta Karolina Rudolfot.</h3>
            <h3>– Megelőzni szándékozom a leselkedő szerencsétlenséget, hidd el, fel
                kell készülnünk rá, nekünk kell hamarabb lépni,
                mert ha későn ismerjük fel a veszélyt, az akár szerelmünk végét is
                jelentheti, és elválaszthatnak egymástól. Ismerem
                apánkat, ő az, aki mindennek pontosan tudja az árát, és semminek sem
                az értékét. A módját nem tudom, hogyan akarja
                célját elérni, de a belső hangom azt súgja, valamire készül ő. –
                Rudolf megfogta Karolina karcsú derekát, és arcát a
                melléhez simította.</h3>
            <h3>– Lehet, hogy az érzéseid a félelmed miatt becsapnak, erre nem
                gondoltál? – Karolina így akarta eloszlatni Rudolf
                megérzéseit.</h3>
            <h3>– Múlt éjszaka egy óriási kígyóval álmodtam. A család barátjától,
                Bonifáctól megkérdeztem a jelentését, és tudod mit
                mondott? – kérdezte Rudolf.</h3>
            <h3>– Mit? – kérdezte hebegve Karolina, és ijedtében keresztet vetett
                magára, annyira megszeppent.</h3>
            <h3>– A kígyó az álomban arra figyelmeztet, hogy rafinált veszély
                fenyeget. Bonifác márpedig sosem téved – felelte
                Rudolf.</h3>
            <h3>– És mit szeretnél tenni? – kíváncsiskodott meghökkenve Karolina.</h3>
            <h3>– Elhagylak kedvesem, hogy apám lássa, megjött az eszünk, és osztjuk
                a véleményét. Örülni fog, és elégedettséggel
                fogja eltölteni, hogy igaza volt, hogy kénye-kedve szerint teszünk,
                hogy a bábjai lettünk, hogy már nem fenyegeti
                rosszalló közvélemény családjának hírnevét – mondta nagyon komolyan
                Rudolf, amivel Karolinát sikerült úgy
                megijesztenie, mint még soha korábban. Erre még maga Rudolf sem
                számított.</h3>
            <h3>– Elhagynál, kedvesem? – Karolina nem akart hinni a fülének, maga
                mögé lesett, hátha valaki másnak szólnak a
                könyörtelen szavak. De látta, ő volt az egyedüli hallgatóság. Szíve
                felháborodott a hírre, és kifakadt szóáradata,
                mert ez volt az, amitől hét éve félt folyamatosan. – Hét esztendő
                távlatából elhagynál engem? – És belekezdett
                végtelen monológjába: – Ha elhagysz, bús magányomban betoppan majd
                az öreg szakállú ősz, nem fog kopogni az ajtómon,
                mindössze belép ő. Sután, halkan és nesztelen pusztán csak rám nyit,
                és nem kérdez, csak futótűzként elszomorít.
                Évekig kuporoghatok majd a fénytelen szobámban, remény és álom
                nélkül a szívszorító magányom közepén állok majd én,
                mint mikor ősszel a fa levelét lehullatja, hitevesztetten és csupasz
                szívem megmutatva. Ezt akarod? – sírt Karolina.</h3>
            <h3>Karolinát Rudolf még sohasem látta ilyen elkeseredettnek, kissé
                megrémítette, de örömöt is érzett, hogy párja ily
                mély érzelmeket táplál iránta, és tovább hallgatta.</h3>
            <h3>– Lelkemet zsibbadás járja majd át, és szédülök, szívem bizserget
                majd, és meglásd, megeshet, rögvest megvénülök.
                Könnyeim szemem peremén várakoznak majd sorban, és mit ér a létezés,
                az élet, ha lelkem holtan roskad magába? –
                Karolina éles és kétségbeesett hangja most finomabb, józanabb és
                kedvesebb hangnemre váltott: – Én látni óhajtanám
                még a szemed csillogását, és érezni kívánnám még szép kezed
                simítását. Adj még nekem tápláló varázslatokat és
                örömcsodát, hiszen adhat még a tavasz is zöldellő fát. A fa az erdő
                szegélyén szüntelen újjáéled, a virágok, a
                bokrok is minduntalan újjászületnek. Forognak az évszakok, és
                pörögnek a fákról a levelek, ahogyan peregnek az évek,
                és folyamatosan erősödnek a szerelmek. Hét esztendő távlatából
                kérlek, ne hagyjuk halni mindezt! Van még, ami
                táplálhatná rügyező éveinket. Ha köztünk még maradt valamennyi
                szeretet és imádat, akkor hidd el, újraéled bármi
                ebben a világban! Együtt éljük túl a szelet, a vihart és a
                kiszáradást! A természet is kiállja a temérdek próbát,
                hiszen minden egyes évben megújul és újjáéled, és a fa törzse ettől
                csak egyre-egyre erősebb lesz. Leheljünk
                egymásba újfent erőt, lángot és szikrát, és a másik orcájára ajkunk
                tüzes csókját! Élesszük újra a támasztékot, a
                hitet és a reményt, a mi szerelmünk örök, hadd értse meg ezt a
                mindenség! – Karolina hangja annyira elvékonyodott,
                hogy már-már átment sírásba. Rudolf átölelte és megcsókolta.</h3>
            <h3>– Csak egy kis időre, lelkem, amit ne vegyél ennyire a szívedre. Nem
                akartalak én téged megrémiszteni, hidd el. Már
                bánom, hogy hangom ily komoly volt. Vágyaink ellen kell cselekednem,
                de hidd el, mindezt teérted és énérettem.
                Elhagyom a hazánkat, ezt az országot, és itt hagyom az örökségünk.
                Külhonban megteremtem a mi világunkat, azután
                rögvest rohanok vissza teéretted, és villámgyorsan magammal viszlek.
                Lesz nekünk ott az új világunkban szép kertünk
                és tág házunk. Földi polgárokká válunk, akik maguk teremtik meg a
                kicsiny világukat, az álmaikat, és nem úgy fogunk
                élni majd, mint most a mi családunk. Ott fogunk majd élni, ahova az
                apánk keze és hatalma nem ér el. Hát ez lenne a
                tervem. Hidd el, hogy egyikünknek józanul is kell gondolkodnia –
                mondta egyértelműen és logikusan Rudolf olyan
                hangnemben, amelyben a féltő szeretet minden gondoskodását lehetett
                érezni, és ezzel felfedte Karolinának a
                részleteket, amelyek eddig homályban maradtak.</h3>
            <h3>– Én is veled indulok – vágta rá Karolina.</h3>
            <h3>– Nem lehet kedvesem, értsd meg! – vágta rá Rudolf.</h3>
            <h3>– Miért nem? – kérdezte Karolina kissé gyerekesen.</h3>
            <h3>– Mert apánk így megneszelné valódi tervünket, hamar rájönne, együtt
                szeretnénk élni, egymás mellett és frigyben. Ez
                irigy szemét szúrná, és ezt tudod, hogy nem hagyhatjuk.</h3>
            <h3>– Értem és tudom, szerelemből fakad a terved. Mégis rémít az
                eltékozolt hideg évek gondolata. Mikor térnél, életem,
                érettem vissza? – Karolina hangjában fellelhető volt már a
                beletörődés, az elfogadás és a megértés szikrája.</h3>
            <h3>– Amint lehet, mihamarabb. Hidd el, ez a legjobb a számunkra!
                Álmaink egy másik országban valóra válhatnak.
                Gyermekeink lehetnek, befogadunk árvákat, mert minden egyes gyermek
                örökbefogadásával a nagy hatalmú Istent fogadjuk
                a házunkba. Hányat szeretnél? – Rudolf erre a témára terelte a szót,
                mert jól tudta, ez egy nőnél mindig elevenbe
                talál.</h3>
            <h3>– Ötöt, három rügyező bokrot és két illatos, gyönyörű virágszálat –
                csillant fel Karolina ártatlan szeme.</h3>
            <h3>– Rendben, öt lesz. Mily boldogok leszünk! Senki sem tud majd
                szerelmünk ellen ténykedni. Apánknak azt mondom majd,
                hogy katonának álltam. Beismerem, hogy néki volt igaza, téged pedig
                feledtelek. Ekkor megnyugszik, és többet nem fog
                utánunk szimatolni. Érted már? Hagyni fogja a tervünket a saját kis
                medrében gyöngyözően és tudatosan folyni. Amikor
                e poros föld sokadszorra kerüli meg a napot, te felfeded jó
                anyánknak, hogy emlékemet végleg törölted agyad minden
                zugából, és a magányos lelkedben új vágy érlelődött meg: primadonna
                szeretnél lenni egy külhoni vidéken, engedjék
                meg néked. Nem örülnek majd a kósza gondolatnak, de el fognak
                engedni. Anyánk is primadonna volt, megérti majd. Ez
                jó érv mindenképpen. Ekkor én visszatérek éretted, elhozlak onnan,
                és újra együtt lehetünk – fejtette ki tervét
                Rudolf.</h3>
            <h3>– A virágok már csak akkor fognak újra nyílni és a százszorszépek
                újra rügyezni, a tavasz csak akkortól fog ránk
                újból mosolyogni, és reánk áldást bocsátani – nyugtázta Karolina.</h3>
            <h3>– Igen, kincsem! – remegte Rudolf.</h3>
            <h3>– Évszázadnak fog tűnni e néhány év, de bízzunk abban, hogy
                mihamarabb utánad megyek. Elmúlhat az, mi a szívet így
                melengeti? Lassan fog telni az idő, de utána miénk lesz az éden,
                ígérem. Gond nem fog tervedre fészkelni, Isten
                vigyázni fog rád. Ez a változás elhozza a szerelmünk gyöngysugarát –
                suttogta Karolina, és Rudolf a szavába harapva
                csókot adott, hiszen egyetlenegy fogódzóba tudtak csak kapaszkodni,
                az ártatlan szerelem illúziójába.</h3>
            <h3>– Óvd magad addig is, még a lágy szellőtől is! – búcsúzott Rudolf,
                és szép lassan kiszakította kezét Karolina
                kezéből.</h3>
            <h3>– Vigyázz, kérlek, az utadon! – kívánta Karolina, és letörölte
                könnyeit.</h3>
            <h3>– Vigyázz addig is a törékeny testedre, melybe beleköltözhettél, és
                ápold, gondozd és óvd azt, ahogyan a madár
                szokta a fészkét! – kiabálta a távolból Rudolf Karolinának.</h3>
            <h3>Rudolf az egyik irányba, Karolina a másik irányba szaladt el. A
                temető sötét homályában elveszett a két ártatlan
                szerelmes. Búcsút vettek egymástól, és nekiláttak tervük
                megvalósításának. Mindenki tudta a dolgát. Regényes
                kalandnak tartották, hogy elhagyják egymást, és fájt, hogy egymás
                mellét nyilazzák, de nem volt más választásuk. Ezt
                a kis időt, még ha élettelen bábukként is, de ki kellett bírniuk.
                Olykor a cél szentesíti az eszközt. Fájdalmas
                könnyekkel búcsúztatták együttlétük múltját, és reményt keresve
                kapaszkodtak a jövőbe. Zokogva öntözték szerelmes
                virágaikat, melyeket egymás nyílt szívébe éveken át ültettek el
                titokban. Szívük isteni kertjének talaja forró lett,
                és lázasan beteg, amelyen rútul tapostak most. Az elültetett
                virágaikon átgázoltak, szirmaik sebéből a vér
                patakokban tört elő, és áradt szerteszét a szívükben, pedig tudták
                jól, vértől ázott már a föld. Hatalmas erővel
                szerették ők egymást. Nem fog elmúlni ez az érzés, és nem fog
                változni a jellemük, tudták. Vigyázni fognak életük
                kötelére, addig is nehogy elszakadjon, vagy nehogy
                összebogozódhasson bárki máséval. Az Anna-napi bál pont kapóra
                jött elképzelésük megvalósításához, hiszen abban a nagy forgatagban
                úgysem veszi észre senki a hiányukat, így bő egy
                napot nyertek a magyarázkodásig. Tervük alapköveit elkezdték
                lerakosgatni, hogy a megvalósítás irányába apró
                léptekkel haladjanak tovább. Remélték, hogy a tervük eredményeként
                nem a temetőben kötnek majd ki.</h3>

            <h2 class="cim">A kísértetek visszatérnek</h2>
            <h3>A két szellem újra előbújt, kijöttek a rejtekhelyükről, és
                folytatták a korábban elkezdett magasröptű
                beszélgetésüket:</h3>
            <h3>– Nos, ezek most elváltak – állapította meg Baltazár szelleme.</h3>
            <h3>– Ezt még egy bolond is tisztán láthatta – lökte oda pimaszul Tiborc
                szelleme.</h3>
            <h3>– Bár olyan nagyon szeretik egymást, a fiú most mégis elmegy
                külhonba katonának, de szerelméért visszatér, és a terv
                szerint megszökteti. Milyen meseszerű, olyan szép! Velem miért nem
                történhetett ilyen az életben? Milyen szép és
                romantikus! Az örökségéről is lemond, pedig ez a ház csupa gazdagság
                – sajnálkozott rajta Baltazár szelleme.</h3>
            <h3>– Gazdag, busás, de miben? Egy új élet vár reájuk, egy sokkal szebb!
                A régi életüket eldobják, mint egy elkopott,
                nyűtt kabátot, amely elfeslett, és egy igazabb és szebb jövő felé
                eveznek – révedezett Tiborc szelleme vágyakozva a
                nagy semmibe. – Gazdag házban meghalni, hidd el, sosem üdvözítő –
                öltötte fel ismét tudományos ábrázatát, nehogy
                tönkretegye eddig kialakított imidzsét. Milyen vicces, hogy a
                túlvilágon is szerepjátékot játszunk.</h3>
            <h3>– Ugyan miért ne lenne jó gazdag házban meghalni? – kíváncsiskodott
                Baltazár szelleme. – Áruld már el! – kérte.</h3>
            <h3>– Mert onnan, tudod, gazdag házból, nehéz bejutni a mennyek kapuján
                – okította Tiborc szelleme Baltazár szellemét.</h3>
            <h3>– Ez butaság és őrültség! – háborodott fel Baltazár szelleme. –
                Hiszen én is itt vagyok, pedig gazdag házban éltem –
                vonta kérdőre Tiborc szellemét Baltazár szelleme.</h3>
            <h3>– Jaj, persze, a fogyatékosoknak könnyű, ne izgulj! A bölcseknek
                nehéz, hiszen ők csak nagy fájdalmak közepette
                hallgatnak csak őszinte szívükre, és ápolja eszük a vágyaikat
                örökre. Ez megmutatkozik a kapzsiságukban is –
                tanította tovább Tiborc szelleme Baltazár szellemét.</h3>
            <h3>– Ezért vagyok én inkább bolond – büszkélkedett Baltazár szelleme.</h3>
            <h3>– Nagyon élethűen alakítod – nevetett Tiborc szelleme. – A hatalmon
                élősködők, a nyerészkedő gazdagok, akik szívükre
                képtelenek hallgatni, ők nehezen lépik csak át a mennyek kapuját A
                lelkük és az enyves kezük megrögzötten és
                megszokásból ragaszkodik az anyagi forrásaikhoz. Érted? – kérdezte
                Tiborc professzor szelleme.</h3>
            <h3>– Igen, biztosan így van – nyugtázta Baltazár szelleme.</h3>
            <h3>– Oly sok ember beszél Istenről, és még többen szólnak hozzá, ennek
                ellenére nagyon kevesen vannak, akik el is
                juthatnak hozzá – mondta Tiborc tanár úr szelleme.</h3>
            <h3>– Akkor én egy mázlista vagyok? – kérdezte Baltazár szelleme
                mosolyogva.</h3>
            <h3>– Egy nagyon szerencsés bolond, igen. A szíved sosem fog becsapni,
                mert a hűséges és feltétlen szeretet magja van
                elültetve a testedben, mely Isten energiájából alkottatott –
                fejtette ki Tiborc szelleme.</h3>
            <h3>– Én elfáradtam, ha nem haragszol, megyek, kedves barátom,
                visszatérek a síromhoz – közölte Baltazár szelleme. – De
                merre is van a nyughelyem? – ijedt meg.</h3>
            <h3>– Arra, csak egyenesen, a harmadik sírnál balra, és onnan a negyedik
                lesz az – mutatta Tiborc szelleme segítőkészen.
                – Én pedig körülnézek még a királyi házban, mert engem érdekelnek az
                események. Egyébként nemsokára kezdődik az
                Anna-bál, biztosan ott is sok minden történik majd, ami a feje
                tetejére állíthat mindent. Kakaskukorékolásra
                visszatérek, ígérem, barátom. Viszlát! – köszönt el Tiborc szelleme
                Baltazár szellemétől.</h3>
            <h3>– Ne maradj ki sokáig! – kérte anyai aggódással Baltazár szelleme,
                de addigra már Tiborc szelleme futásnak eredt.
                Mindketten elvonultak a színről.</h3>

            <h2 class="cim">4. rész</h2>
            <h2 class="cim">Pongrác kudarca az Anna-bálon</h2>
            <h3>A fülemet betöltötte az Anna-bálra való készülődés nyüzsgő moraja. A
                törpe, gondolataim olvasója, akit szinte már
                hiányoltam, megjelent, és egy ezüst fényben úszó poharat nyújtott a
                kezembe. A pezsgőben, mellyel koccintottunk,
                gyöngyöző buborékok táncoltak. Éles és tiszta csengő hang
                játszadozott a fülünkben Brahms Magyar táncok című műve
                kíséretében. A törpe kacsintott egyet, és már szinte barátként
                nézett rám. A sunyi mosolya lassan lehervadt az
                arcáról, és helyette a pajkosság szeplői jelentek meg, egy kis
                komiszsággal karöltve. Olyan volt, mintha ő lett
                volna e csodás álomszínház írója, igazgatója és az én álmom hűséges
                kalauza, aki a gondolataim nagy szakértője,
                ismerője és kiszolgálója.</h3>
            <h3>Felidéztem az első bálomra való izgatott készülődést, és szerettem
                volna újra átélni, de a látvány gyorsan
                kijózanított. A tömeg fokozatosan terebélyesedett, és a teremből
                lassan kiveszett az intim légkör, ahogy táncoló és
                pletykálkodó hangok sokasága kezdte átitatni annak minden apró
                zugát.</h3>
            <h3>Belépett Anna, a bál ünnepeltje, Lőrinc húga. Gyönyörűséges halovány
                rózsaszín ruhában vonult be, miközben kecses
                mozdulatokkal legyezte orcáját. Természetes, hosszúra vasalt fekete
                haja a meztelen vállát cirógatta, tengerkék
                szemében bárki szívesen elveszett volna, olyan megigéző volt,
                halványpiros pozsgás arca az összes jelenlévő
                tekintetét vonzotta. Ez a simulékony természetű fiatal lány
                tizennyolc tavaszi rügyfakadást élt már meg azzal a
                nappal bezárólag. Az arca oly hamvas volt, mint a barackvirág
                szirma, és a szemöldöke oly finoman ívelt, akár az
                újhold sarlója. Körbenézett, majd ő is táncba lépett, mert kérője
                akadt jó néhány fickó személyében sebtében.
                Nádszálalakja kecses játékossággal tért ki a férfikarok kapzsisága
                elől. Látványa még a szegényes képzelőerővel
                megáldottakat is lenyűgözte. Káprázatos kezdés volt ez egy
                fergeteges bálhoz.</h3>
            <h3>Természetesen a meghívottak közül ott volt mindenki a bálteremben,
                aki számított, és az is, aki nem: Arnold úr,
                Alfonz úr, Bonifác és János úr, magától értetődően a vendégszerető
                házigazdák, Malvin és Lőrinc is. Primadonnák
                énekeltek, kisasszonyok táncoltak jókedvűen. Gergely vitéz Katalint
                forgatta meg éppen. Elizát és barátnőjét,
                Gyémánt kisasszonyt Arnold úr társasága szórakoztatta egy fenséges
                ételekkel és italokkal megrakott asztalnál,
                ahonnan gyönyörködni lehetett a táncolókban, a primadonnákban és
                minden nevetésben-kacagásban. A sok udvari tányér-
                és seggnyaló is megjelent természetesen a bálon, ez volt a legjobb
                alkalom számukra a kapcsolataik elmélyítésére. A
                jöttment népség serege sem hiányozhatott. Természetesen az asztalok
                csak úgy roskadoztak a házbéli szolgaszemélyzet
                által készített, finom és hatalmas csirkékkel, disznókkal, őzekkel,
                halakkal és mindenféle sültekkel megpakolt
                tálaktól és tányéroktól. Volt ott gyümölcs, sütemény, puncs ital és
                koktél. A palota a konyhája remekeivel
                kedveskedett a vendégeknek. A társaság nekilátott már kora délután
                az ízletes ünnepi lakomának. Javában folyt a
                jókedvű iszogatás. Egész ételhegyeket vágtak be teli pofával a
                féktelen tivornya alatt. Ittak, dőzsöltek, kinek mire
                volt ingerenciája, amennyire csak erejükből tellett, utána pedig
                táncoltak. Néha gongütésre és dobpergésre lettem
                figyelmes, amikor elmondták a köszöntőjüket a meghívottak. Rudolf és
                Karolina hiánya senkinek sem tűnt fel, és nem
                zavarta meg az ünnepi hangulatot, hiszen annyira belemelegedett
                mindenki a dorbézolásba. Bár a lakoma elején még
                megjelentek egy kis időre, egy apró tiszteletkör erejéig, ezzel
                megalapozva alibijüket a rendezvényre. Átadták a
                születésnapi ajándékukat, és ezután Rudolf útnak indulhatott a
                megbeszéltek szerint, ahova kedvese, Karolina
                valameddig még elkísérhette. Tervük a jövőre nézve az volt, hogy
                Karolina finom búcsút véve éjszaka hazatér majd, és
                szobája rabjaként megvárja Rudolf jeladását az új életükhöz. De
                térjünk vissza az Anna-bálhoz és a vendégekhez,
                amelynek és akiknek a látványa teljesen lenyűgözött. A zsibongó
                hangok elvadult hangzavara betöltötte a színházat.</h3>
            <h3>– Mily csodálatos esténk van, hölgy és uraság társaim, akár több
                emberöltőig visszamenőleg mindenki megirigyelhetné
                táncunkat – kezdte a diskurálást Eliza, aki barátnőjével, Gyémánttal
                érkezett a bálba Arnold úr társaságában.</h3>
            <h3>– Így van, ahogy mondod, szeplőtlennek nem éppen mondható, de mégis
                kedvesen szeplős barátnőm – mondta ízesen
                Gyémánt, és beleszürcsölt pasztellkék színű koktéljába.</h3>
            <h3>– Ujjongás és léhaság, fehér kelmék és szoknyák, kipirult arcok és
                játékos kultúrák – hadoválta össze pityókásan
                Arnold, és beleharapott egy aranybarnára sült csirkecombba.</h3>
            <h3>– Ennyi hódolót még nem láttam egyszerre, bár látásom élességét már
                tompította éveim száma – vetette közbe
                fellelkesedve Eliza, aki így, pityókásan már nem az udvari kertben
                megismert szerény nő volt, hanem egy vadóc és
                magabiztosabb jellemet öltött magára.</h3>
            <h3>– Én sem, bizony, és vargabetűs hitemre mondom, hogy csak úgy adták
                át egymásnak az ifjú férfiak a szívem kilincsét
                angazsálni, de én kikaptam görcsös kezükből magam, és egyikről a
                másikra ugrottam. Hadd engedtessék már meg ez
                nekem, ettől meg a szívükben a féltékenység elepedt – mondta Gyémánt
                már kissé illuminált állapotban.</h3>
            <h3>Ordenáré és pajkos játékok vegyültek derűs dicsfényben a báli légkör
                édes párlatába. Ifjonti huncut lubickolás
                ütötte fel a fejét mindenfele. A szerelmi játékaik élvezetében
                pajkos kifejezés ült ki a képükre. Eliza egyfolytában
                pásztázta a jóképű Arnoldot, és körbejárta szemével diszkréten
                minden testrészét. Arnold pedig legeltette Eliza
                domborzatán a szemét, az éhes nyáját. Bámulta Eliza bájos és
                gömbölyű keblét, szerette volna már végre-valahára,
                hogy megfújják szépreményű furulyáját, legalábbis az arcáról ezt
                olvastam le.</h3>
            <h3>– Ne komiszkodj, csábos barátnőm, én igaz és tisztességes szándékkal
                veszek részt a táncban – kiáltotta Eliza, és
                már nyílott is a szája kacagásra.</h3>
            <h3>– Tudjuk azt mi jól, mi is az a tisztesség! Hát lehet tiltani azt,
                mi a testnek giccsesség? A sok-sok éhenkórász
                férfiszív üres, így telíteni volna szándékuk sebtében – állapította
                meg pajkos vigyorral Gyémánt.</h3>
            <h3>– Képzeld, drága Gyémántom, a vacsora alatt arra lettem én
                figyelmes, hogy egy öreg kéz a bőrömön ciripel, és az oly
                rút vén szívtipró vadul nekem esett, lábaim között menedéket
                keresett – mesélte Eliza.</h3>
            <h3>– És talált? – kérdezte Gyémánt.</h3>
            <h3>– Talált rövid szoknyám alatt egy kis megbúvót, ahol a ragyás
                ujjával feltérképezett a suttyó – nevetett Eliza. –
                Ott rögvest megszűnt számomra minden asztrálszint, és még
                forszírozta a dolgot. Banális! – méltatlankodott Eliza,
                persze vigyorogva.</h3>
            <h3>– Nekem meg feltűnt egy magas és derék férfi, azon vettem észre
                magam, hogy a két szemem méregeti. Őt bizony hagytam
                volna feltérképezni, testem bármely részét kedvére szerkeszteni.
                Akár egy egész földrészt rajzolhatott volna, hol a
                nászéjszakákat végigjártuk volna sorra! Völgyeimben és
                dombocskáimban hinta-palintázhatna, rá is hagytam volna a
                díszes pántlikámat – mondta viháncolva Gyémánt. – Azt dörmögte
                medvehangján, hogy mennyire kíván, de mondtam néki,
                hogy „kedves bocs, estére már más vár” – kacagott nagyot Gyémánt, és
                összebújtak Elizával.</h3>
            <h3>– A begerjedt maci nem jutott a málnásodba, azért gondolom, vonzott
                kitartó, őrült párzásvágya – rötyögte korhely
                eleganciával Eliza.</h3>
            <h3>– Mi haszna a nagy erkölcsnek? Mi haszna a hűséges szívnek? Mi
                haszna annak, mit bölcsek érvelésükben összehordanak,
                oly büszkén és túlontúl okosan, amikor törpe idő csak, míg tart a
                fiatalság és a szépség, ezért az időnk, hogy csak
                egy szeretőre áldozzuk, oly nagy vétség – hahotázta Arnold, és
                mindkét lány derekát átfogta hatalmas kezeivel,
                miközben megjelent valaki az asztalnál, akit szinte fel sem
                ismertem. Az idegen ezekkel a szavakkal köszöntötte az
                asztalt:</h3>
            <h3>– Tudom én jól, hogy más tőről fakad a lelketek, nem olyanról, mit
                az én Istenem adott nekem, ezért nem is kérem
                tőletek, hogy megértsetek engem. Laza társaságotok rengeteg nőt és
                férfit, gondolom, mulattatott már késő estékig,
                így jó ismerője és gazdag tudója lehettek a férfi- és a női nemnek.
                Számtalan szélhámos szeretőt szívélyesen éjt
                nappallá téve szórakoztattatok, nem nézve azt, hogy siralmas
                fájdalmat hagyhattok magatok mögött. Azt sem láthatja a
                hályogos szép szemetek, ha csak kihasználnak kéjükre-kedvükre az
                emberek. Pipacsszínű ruháitoktól könnyen megváltok,
                ha rekkenő és forró a hőség, akkor úgy háltok. Birtokoljátok, mit a
                szenvedély ösztöne jár át, és azt sem bánjátok,
                ha lelketek hozományvadász. Szennyez titeket az anyagiasság
                káprázata, a parlagi kíváncsiság legfőbb gondolata. De
                hát ezek vagytok, ne szépítsük a dolgot, mi fő, hogy semmiben nem
                számíthatnak rátok – ecsetelte gondolatait
                Pongrác.</h3>
            <h3>– Nem vagyok egy szentfazék, hát elismerem, és büszke vagyok a
                trófeáimra és a tetteimre. Lelkem csalogató, hívogató
                és hivalkodó, mi több, testi gyönyöröket szomjazó és óhajtó. Sosem
                halok én meg a korhelyvilág számára, és mindig
                nyitott leszek megmutatni a jó kis dárdámat – vágta vissza Arnold.</h3>
            <h3> – Arnold, te mindig kivetkőzöl magadból – állapította meg Eliza.</h3>
            <h3> – Én ugyan nem, legfeljebb ha a hölgyek kivetkeztetnek – válaszolta
                Arnold.</h3>
            <h3>– Én sosem leszek csapnivaló szerető és ügyefogyott, kétbalkezes
                csatangoló! Csak az kell nekem, ami a férfitől
                nőnek való, és én leszek a leghatalmasabb férfifaló. Játszom a sok
                férfinak örömére-kedvére, persze vágyom némi
                ékszerre cserébe – mondta Eliza.</h3>
            <h3>Ez az ismeretlen férfi nem más volt, mint Pongrác úr. Most érkezett
                meg az asztalhoz, és rögtön beszédbe elegyedett
                asztaltársaival. Bevallom, alig ismertem fel, mintha nem is ő lett
                volna, szinte kicserélték. Egyedül a fülei
                árulkodtak a valódi kilétéről, de ezen kívül egész emberi külseje
                volt, még azt is megkockáztatom, hogy jóképűnek
                találtam. Hosszú haja is a múlté lett. Gondoltam rá, hogy elkérem a
                stílustanácsadója telefonszámát, de eszembe
                jutott, hogy ez csak egy álom, amiben most vagyok, így felesleges
                lenne. Elegancia és könnyedség jellemezte az új
                Pongrácot, egy kis arroganciával fűszerezve. Ápoltsága pedig egészen
                meglepő volt. Férfias ing, elegáns nadrág és
                cipellő, a végeredmény, amely belőle lett, egy szóval kecsegtető.</h3>
            <h3>– Hogy tudsz nő létedre ilyen lehetetlenül viselkedni? Hallom titkon
                a neved Nagy Ribizli-Gizi – mondta felháborodva
                Pongrác Elizának, mivel kritizáló magatartása nem tűnt el, és egy
                itókával keveredve csak hatványozódott.</h3>
            <h3>– Gyengéd ajkadról kemény szavak ezek, kedves Pongrác, kérlek,
                viselkedj! – utasította helyre Pongrácot Arnold.</h3>
            <h3>– Nem akartalak megbántani, Eliza, de arra kérlek, hogy gyeplőd egy
                kicsit fogd vissza ma estére, hiszen a fán is az
                a gyümölcs, amely elérhetetlen, mosolyog a legszebben, és bájul
                kívánkozik kedvesen. Elérni azt epedve vágyakozik
                mindenki, mert igazán finom falatnak csak ő ígérkezik. Mely elérhető
                és könnyen megkapható gyümölcs, az a fán marad
                magányosan és vénülőn, végül leesik majd fonnyadtan, mert senkinek
                sincs ínyére, hogy megkapja – okította Pongrác
                Elizát.</h3>
            <h3>– Jól van, követtem el blőd szamárságokat, és nyakára hágtam a
                fiatalságomnak. Bevallom, odasinkófáltam magam én
                bárkinek, és lehet, azt gondolod, már a kutyának sem kellek. Sötét
                alagútban és szürke lugasban az esztelenség és
                szenvedély karjaiban oly nagy örömök és vad kéjek jártak át, hogy az
                elmémbe kívántam mindezek tudását. Még ha a
                túlvilágba nem is vihetem el magammal e gyönyörök játékát, akkor is
                megtelíteni kívántam véle az élményeim lapját.
                Tudom, bűnnek gondolja mindezt a te elméleted, de mi végre is az
                ember, ha nem élhet? – érvelte csicseregve Eliza.</h3>
            <h3>– Mi végre ítélhetnélek én el, kedvesem? Hiszen ítélni van más, aki
                sokkal kegyesebb. Kihalászni igyekszem csak az
                igazságot, de horgomra még nem akadt egyéb, csak jó szó. Szavak, nem
                tettek és nem igazságok. Ha mindezt a szívedből
                teszed, bűnöd megbocsájtható, úgy hiszem – prédikálta Pongrác.</h3>
            <h3>– Üdvözöllek! Új vagy itt? Még nem láttalak – mosolygott kajánul
                Arnold Pongrácra. Megszólította, hogy
                megszakíthassa Eliza és Pongrác erkölcsi-filozófiai csatározását.</h3>
            <h3>– Ne bohóckodj, Arnold! Az oly kicsi agyaddal is felérhetnéd ésszel,
                hogy én Pongrác vagyok – mondta hideg arccal
                Pongrác.</h3>
            <h3>– Mi lelte az ábrázatodat? Hová tűnt a hosszú hajad? Na és a
                természetességed? Az a kényelmetlen és borzadály,
                otromba öltözékedet elvitte a cica? A köd felemésztette? Netalán
                csak nem Pongrác úr ikertestvére vagy? – kérdezte
                nevetve Arnold.</h3>
            <h3>– Ne akarj két foltot a kancsal szemeid alá! – durcáskodott Pongrác.</h3>
            <h3>– Összetéveszted az öklödet a gigantikus méretű fülecskéddel. Ilyen
                kicsi tenyérrel, mint a tied, örülhetsz, ha egy
                veréb szeme alá csinálhatsz, nemhogy nekem! – heccelte Arnold
                Pongrácot.</h3>
            <h3>– Ha-ha-ha, oh, Arnold, hogy én mennyire kinevettem magam a
                humorodnak köszönhetően! – élcelődött Pongrác.</h3>
            <h3>– Annak szívből örülök. Hallgass ide! Jaj, a füledet elfelejtettem –
                kezdte Arnold, és Pongrác füleit ellegyezte a
                szája elől.</h3>
            <h3>– Hagyj már békén! Lám, újra összefutottunk, látod, a női nép
                ennyire kívánta a társaságomat. Egyébiránt Alfonz úr
                kegyetlenségének eredménye a külsőm.</h3>
            <h3>– Hogyan tette? Mesélj! – várta tágra nyitott szemmel Arnold az
                érdekesnek ígérkező történetet, miközben ívelt
                szemöldöke táncot járt.</h3>
            <h3>– Altatót vagy valami bódítót hintett a csibész a védtelen
                poharamba, s miközben csak pislákolt bennem az öntudat,
                levágatta hajam, ráncba szedett, megfürdetett, és kozmetikust
                kéretett. Majd mindez nem volt elég számára,
                megfenyegetett, ha nem leszek jelen e neves Anna-napi rendezvényen,
                akkor soha többé nem akar látni a házában. Mivel
                tőle kapom az apanázsom, amíg be nem fejezem a tanulmányom, így
                kockáztatni egzisztenciám nem ajánlatos. Nos, mit
                szólsz hozzá? Szépen felöltöztetett. Fúj, de rémes és kényelmetlen
                ez az öltözet! Oly sumák és kegyetlen ez az
                Alfonz! – dünnyögte Pongrác, és szája szélét folyamatosan húzogatta,
                mint kisgyermek szokta a macska farkát.</h3>
            <h3>– És hogyan kerültél ide? – érdeklődött tovább Arnold.</h3>
            <h3>– Mire felébredtem a kábulatból, már a hintóban voltam, sebtében
                idetartva, szedett-vedett önmagam társaságában –
                panaszolta lebiggyesztett lepénylesőjével Pongrác.</h3>
            <h3>– Nem jobb érzés így, mondd? Szemem könnyedebbnek lát téged, sőt
                mintha élvezve pásztázná a külsődet. Higgy nekem,
                sokkal vonzóbb vagy így! – mondta sugárzó szemekkel Arnold.</h3>
            <h3>– Majd csak elmúlik az este, és felébredek e rémálomból. Szerencsére
                forog a gépezet, az idő vaskereke nem áll meg,
                és nem szenderül mély álomba, egyszóval majd csak eltelik az idő
                valahogyan – érvelt Pongrác.</h3>
            <h3>– Persze hogy túl fogod élni, Pongrác! Ígérem, a bál végére még
                élvezni is fogod az életet! Hadd mutassam be neked a
                szép Gyémánt kisasszonyt, Eliza barátnőjét – Pongrác illedelmesen
                megcsókolta Gyémánt kisasszony kacsóját. –Udvarolj hát neki, tudod, ahogyan tanítottam – adta ki a
                parancsot
                Arnold. – Ne úgy, ahogyan az előbb tetted,
                morózusan – kérte és egyben figyelmeztette Arnold Pongrácot.</h3>
            <h3>– Örvendek a szerencsének! Soha sem láttam még ily gyönyörű és
                pompázatos napocskát, mint a te fénysugarad – hebegte
                Pongrác Gyémántnak, és közben csóválta a fejét.</h3>
            <h3>– Jobb nem jutott eszedbe? – súgta Arnold Pongrácnak.</h3>
            <h3>– Lennék egy jégvirág, melynek lelkét csak a forró napfényed tudná
                megolvasztani. Ha jégvirágjelmezem megolvadna, és
                kristályvízzé cseperedne, én ezzel a kristályvízzel öntözném a
                szerelmünk szirmait a borvirágos lelkemben, hogy soha
                el ne hervadhasson. Olyan lenne, mint egy illatos termény és remény,
                egy csokorba szedve, és virágként a randevúnkon
                ezzel lepnélek meg vagy ezerszer – kezdte Pongrác egyre inkább
                átélni a cicomás hazugságok meghittségét,
                megkockáztatom, már-már élvezte.</h3>
            <h3>– Köszönöm, Pongrác, ez csodás! – hüledezett Gyémánt kisasszony.</h3>
            <h3>– No látod, ez már jó lesz! Tanulékony vagy te, csak ne ess túlzásba
                – veregette meg örvendezve és büszkélkedve
                Arnold Pongrác vállát.</h3>
            <h3>– Ha sokat időz szemem az érces tekintetedben, a tüze rögtön lángra
                gyújtja a szívem, sőt az egész testem. A forró
                lángját már a nyelvemen érzem, amely egyre lejjebb és lejjebb halad
                bensőmben – szellemült át Pongrác teljesen.</h3>
            <h3>– Csak nehogy még lejjebb menjen! – idétlenkedett Arnold, és táncba
                tessékelte Elizát, Gyémántot és Pongrácot.</h3>
            <h3>– Legyél te az, aki a fáradt fáknak elhozza a tavaszt, és a
                szomorúfűz orcáján untalan mosolyt fakaszt. Te legyél
                az, aki a magányos kerteknek illatos virágokat ad, és a csillagok
                köré édesen forgó bolygókat varázsolhat. Kovácsolj
                összetartozást ismeretlen tárgyak és élőlények között, melyek között
                naphosszat táncolhat majd a rejtélyes és ősi
                gyönyör. Te legyél az, aki a fáknak elhozhatja a tavaszt, a
                szomorúfűz orcáján üde mosolyt fakaszt, a magányos
                kerteknek szép virágokat ad, csillárok köré színes lufikat varázsol,
                báli vendégek között összetartást teremt,
                születésnapi bálon Annácskának üzenhet – énekelte Arnold Elizának
                suttogva a táncuk közepette.</h3>
            <h3>– Éljen soká Annácska! – kiabálta a tömegben Bonifác.</h3>
            <h3>– Kedves húgom, Annácska, nagyon boldog születésnapot! Egy falunyi
                embert fizetek, akkor miért nincs pezsgő a
                poharamban? – ordította Lőrinc, és egy inas rögtön teletöltötte a
                poharát.</h3>
            <h3>– Te legyél az, aki a térképekre élőlényeket fest, és a bennük
                ölelkező gonoszból jóságot teremt, csoda szép és
                fortélyos ösztönökkel vegyítve mindezt. Légy a világot körbeölelő ég
                lakója, örökké titokzatos teljesség irányítója,
                a szerencse és a józan ész reményillúziója. Te legyél az, aki
                táncoló tréfás cipellőt viselve, bohó és örvendező
                ösztönökkel vegyülve, az ünnepségen mókás vidámságot teremt. Légy a
                világot körbeölelő ég lakója, örökké titokzatos
                öröm irányítója és a ceremónia víg reményillúziója. Ha majd a
                természet, a világ, az ember és Isten, ha majd e négy
                fő alkotó te leszel, akkor én felkutatlak, és eljövök hozzád, hogy
                egyesülhess vélem, drága tubicám – énekelte
                Pongrác Gyémántnak suttogva a táncuk közben.</h3>
            <h3>– Szépség és termékenység, fiatalság és gazdagság, ha majd e négy
                alkotó te leszel, felkutatlak, és eljövök hozzád,
                hogy egyesülhess velem, én drága szerelmem – énekelte Arnold Eliza
                fülébe.</h3>
            <h3>– Mily zord odakint az idő, úgy néz ki, hosszabb időre sátorozott le
                minálunk, de idebent csoda szép fenséges nap
                világítja be a termet és a lelkünket – csattant fel Bonifác.</h3>
            <h3>– Zord, bizony, de hátha elhordja a sátorfáját reggelre, és
                délutánra már a melegség visszaszerzi jól megszokott
                helyét – helyeselt Malvin.</h3>
            <h3>– Egy táncot adtam neked eddig, drága Gyémánt kisasszony, de arra
                jutottam, hogy elbűvölne, ha rád írathatnám az
                egész táncrendem – kérte szépen Pongrác.</h3>
            <h3>– Igyekezni fogok, hogy minél többet neked adhassak, drága Pongrác –
                felelte Gyémánt.</h3>
            <h3>– Bátor egy cselekedet. Megy, mint a karikacsapás, minden –
                lelkendezett Arnold.</h3>
            <h3>– Akinek porzik még a szája, jöjjön közelebb! Emelem a poharam az én
                drága húgocskámra! Boldog születésnapot,
                Annácska! – kiabálta Lőrinc, és egy csókot nyomott Anna orcájára.</h3>
            <h3>– A legszebb nő egészségére! – ordította Bonifác.</h3>
            <h3>– Boldog születésnapot, Annácska! – harsogta Arnold.</h3>
            <h3>– Ki az a hölgy Lőrinccel? – kérdezte kissé teketóriázva Pongrác.</h3>
            <h3>– Hát ő az ünnepelt, Pongrác! Annácskát meglelte a csipás szemed?
                Ugye milyen gyönyörű hölgy? – rikkantotta Arnold.</h3>
            <h3>– Bizony, bájos egy teremtés! Micsoda ékes természetesség! Semmi
                megrontó az arcán, csupa tökéletesség. Egyszerű
                külleme szemet kápráztató. Álmodom, vagy igaz mindez? – mondta
                álmélkodó hangon, és megilletődve Pongrác.</h3>
            <h3> – Pörgessétek meg Annát! – kurjongatta Lőrinc.</h3>
            <h3> – Egyszerűen gyönyörű vagy, Annácska! – mondta hízelegve Pongrác,
                miközben odasomfordált a közelébe. – A természet
                ékes, nyers és színtiszta alkotása vagy. A szemed ragyogása hűséget
                és szenvedélyt ébreszt irántad az én kicsiny
                szívemben, minden emberben és minden istenben. Mozdulataid oly
                finomak és reszketőek, mint aki fél, nehogy megsértse
                a levegő nyugalmát kis kezének apró szökkenéseivel. A járásod
                pihe-puha, arcod oly ártatlan még, és oly érzékien
                romantikus puhatolózással néz körbe itt a sokaságban. Teljesen
                elbűvöltél engem – fakadt ki magából kikelve Pongrác.</h3>
            <h3>– Csak nem rabul ejtett és lebilincselt Annácska? – hahotázott
                Arnold. – Ne légy bolond! Nekünk kell elbűvölni a
                nőket, és nem fordítva – súgta tanácsul Arnold Pongrác fülébe.</h3>
            <h3>– Ne beszélj így, Arnold, kérlek! Te sosem voltál igazán szerelmes,
                csak a mézes-mázas szavak szintjén, de szívvel
                és tettekkel sosem – gúnyolódott halkan Pongrác.</h3>
            <h3>– Ne légy bolond, ha mondom! De ha tetszik egyébként, hát akkor
                szerezd meg magadnak! Tanultad már fortélyom –
                mondta Arnold Pongrácnak.</h3>
            <h3>– Hát lássuk akkor, mit tanítottál – súgta Pongrác, és nekilátott
                tudását a gyakorlatba átültetni. – Örülök,
                Annácska, hogy közelről is láthatom az orcád szép szivárványsugarát.
                Oly kedves a látványod a szívemnek. Hű lennék
                hozzád örökre. Boldog születésnapot! A szemed fényében örökre el
                tudnék veszni – ostorozta gyengéd szavaival Pongrác
                Annát.</h3>
            <h3>– Csak nem szemfényvesztés akkor ez? – mosolygott gyanakodó
                tekintettel Anna.</h3>
            <h3>– A szemedben nem olyan nehéz elveszni. Én máris elveszettnek érzem
                magam melletted – fakadt ki Pongrác vallomása a
                lelke mélyéről.</h3>
            <h3>– Akkor találj magadra, de gyorsan! – utasította Anna.
                – Én rád szeretnék találni mindörökre! Olyan vagy, mint egy
                angyalka, aki éppen most szökött el onnan fentről, az
                égiektől. Számtalan irodalmi versgyöngyszemet fűznék, Annácska, a
                nyakadba láncként, ha a hatalmas érzéseim irántad
                nem fejezhetném ki másként. Gyönyörű versszőnyegem ékesítené
                ékszerként a testedet, és a kedvesen kikandikáló
                szösszenetek takarnák végtelen kebledet – hízelgett Pongrác
                folyamatosan.</h3>
            <h3>– Én nem igazán kedvelem a láncokat a nyakamon, mert a póráz jut
                róla az eszembe – felelte Anna.</h3>
            <h3>– Akkor a számtalan költészetfoszlány a karodat karkötőként ékítené,
                és az édes, nagy hatalmad, a szépséged véle
                játszhatna. Minden ízében a magasztos énekeket érezheted, és véle a
                gyönyörűséges lelked a mennyben lépegethet –
                mosolygott Pongrác büszkén.</h3>
            <h3>– Igen ám, de az efféle karkötőkről pedig a bilincs jut eszembe –
                kérte ki magának Annácska.</h3>
            <h3>– Tömérdek smaragd, gyémánt és szép ékkő díszítené a füledet, és a
                lelkembe mártott szócsövem aranyozná be a
                küllemedet. Minden ízében az angyalok zenéjét érezhetnéd, és véle a
                fényűző lelked a szerelemben lépegethetne. –
                Pongrácot nem lehetett lelőni és megállítani, csak úgy ontotta
                magából a szellemes és kevésbé szellemes tömjénezést
                Annácska megszédítésének érdekében.</h3>
            <h3>– Fél füllel hallgatlak csak, de az is sok belőled – fogadta
                egykedvűen Anna Pongrác negédes vallomását, de azért
                láthatóan a haja tövéig elpirult.</h3>
            <h3>– Én mást adni nem tudok, Annácska, neked, csak azt az egyetlen
                ajándékot, hogy kósza versgyűjteményemmel szép
                ékszerként feldíszítelek. Tested lehetne a papír, a lelked pedig a
                sóhajok, a szavak, és édes szíved ettől a
                mennyországban maradna – ígérte Pongrác Annácskának.</h3>
            <h3>– Kedves jó uram, én nem vagyok fenyőfa, amelyet fel kellene
                díszíteni. Engem költői szavakkal sosem fogsz magadhoz
                édesgetni. Nekem és a szívemnek csak a tettek számítanak, és csak a
                tettek nyelvén értek. Szeretem a természet
                sokszínű alkotásait, az őszinte szavakat, és nem élek a hazugságok
                cicomás és üres eledelével. Ha a piros ajkadon a
                cicomát szereted, akkor én sosem szerethetem a piros ajkacskádat,
                ugye, megérted? – mondta közönyösen Anna, és
                megpróbálta Pongrác karjaiból kivonni magát, attól függetlenül, hogy
                azért valamilyen kémiai vonzalmat érzett
                iránta, de tudta, hogy most az eszére kell hallgatnia.</h3>
            <h3>– Ismerj meg! Felajánlom neked minden szívdobbanásomat, és csak
                utána ítélj meg engem, utána bíráld az
                őszinteségemet, kérlek. Látom a tiszta szemedben a pislákoló vágyat,
                amelyet még a nyelvedre venni nem mersz, hiszen
                a félelmed gátat szab ennek, pedig az oly csodás szerelem már
                látszik pirulásodból. Látom az arcod minden apró
                rezzenésében a hozzám való ragaszkodásodat, kérlek, ne is titkold! –
                hebegte Pongrác, aki mintha egy piszkavassal a
                tüzet élesztgette volna, mielőtt az végleg kialudna.</h3>
            <h3>– Aki a cicoma szavak megrögzött kedvelője, a bölcs tetteké kevésbé
                az, főleg a szerelemben – mérgelődött Anna.</h3>
            <h3>– Lángoló szívemet ily gyorsan leigázni szándékozod? – ijedt meg
                Pongrác, és mereven előreszegezte a tekintetét.</h3>
            <h3>– Nemcsak az üres szíved fogom én leigázni, hanem az üres léted is!
                – kelt ki magából Anna.</h3>
            <h3>– Annácska, ne menj még! – kiáltotta Pongrác, és Anna után vette a
                lépteit.</h3>
            <h3>– Másnak is jár a táncom, hagyj! – vetette oda ingerülten Anna
                ezeket a szavakat, és elszaladt.</h3>
            <h3>– Na, hogy ment, Pongrác, a becserkészés? – kérdezte kíváncsian
                Arnold, miközben odasomfordált Pongrác közelébe.</h3>
            <h3>– Köszönöm, hogy torz dolgokra tanítottál, olyannyira
                megváltoztatott, és rút irányba terelt, hogy nem maradt
                belőlem más, mint egy nagy, üres díszdoboz, amelynek a külseje
                csillámló, de belül teljesen üres! Végre megláttam
                azt a nőt, akit eddigi életem során szakadatlan kerestem én, és te
                megbolondítottál! Mézes-mázas mondatelemekért,
                agyoncsépelt és finom külsőért, gondolod, őszinte bűbájosság jár
                cserébe? Unott, költői rímekkel az álmot űzni és
                hajtani tán csak ideig-óráig lehet, nem úgy véled? Ez hát a
                tudományod? Butácska nőknél talán révbe érhet, de másnál
                bolondság csak, és ezekkel a kéjes szavakkal, hidd el, csak undort
                lehet kelteni – bosszankodott Pongrác.</h3>
            <h3>– Ne beszélj így velem! – kérte ki magának Arnold.</h3>
            <h3>– Hol a szíved, megtalálod még, vagy már szétszórtad fitogtató
                lánykáknak ahelyett, hogy csak egynek tartogattad
                volna magad? – kiabálta Pongrác.</h3>
            <h3>– Ezt rosszul ítéled meg, még túl fiatal vagy, kell a tapasztalat,
                hidd el – védekezett Arnold.</h3>
            <h3>– Undorodom tőled! Most már magamtól is! Olyan lettem, mint te!
                Tűnés! Nem beszélek veled többet! Tűnj innen! –
                üvöltötte Pongrác, és tücsköt-békát kiabált Arnoldra.</h3>
            <h3>– Lásd be a tévedésed! – förmedt rá Arnold.</h3>
            <h3>– Megpróbálom régi önmagam felkutatni, hátha meglelem, ha nem váltam
                még köddé önmagam számára. Az ember
                legnagyobbik hibája és fájdalma, amely egész életében belülről
                emészti és rágja, ha hagyja elveszni a legszebb
                értékeit és önmagát – vonta le bölcs következtetését Pongrác.</h3>
            <h3>– Tudtam, hogy nem fog menni, mert veled nem lehet értelmesen és
                józanul kijönni! Minő értékekről dadogsz itt nekem?
                A kurta külsődről? Bolond gondolataidról? Ez lenne az a nagy baj,
                amelyet most egyszeriben elvesztettél? – kérdezte
                gúnyolódva Arnold.</h3>
            <h3>– Hagytál volna magamra inkább, és bár sosem találkoztam volna
                veled! – óbégatta Pongrác.</h3>
            <h3>– Bolond embert még a legjobb szándékkal sem lehet megokosítani –
                közölte Arnold.</h3>
            <h3>– Most pedig megyek egy ékszerboltba, és jegygyűrűt veszek az én
                Annácskámnak, már csak ezzel tudom bizonyítani
                néki, hogy a szándékaim tisztesek és égiek. Remélem, találok ily
                kései órában. Majd visszatérek a bálba, és megkérem
                a kezét, mert szívem tiszta irányába, és nélküle üres párlat.
                Örvendtem! – Ezzel Pongrác apró, szapora léptekkel
                távozni készült a bálról, ám előtte még gondolta, elköszön Gyémánt
                kisasszonytól.</h3>
            <h3>– Én is, szintén örvendtem, képzelheted! – mondta dafke Arnold is,
                és ezennel elmenekültek egymás társasága elől.
                Úgy tűnik, végérvényesen nehezteltek egymásra.</h3>

            <h2 class="cim">Arnold sikere az Anna-bálon</h2>
            <h3>– Lőrinc, fivérem, tudom, ki lehet a számító és a gaztevő, sejtem,
                kiről mesélhettél, tudod, aki a vagyonodra
                titokban, sumákul ácsingózik. Azt hiszem, sőt biztosan állíthatom,
                hogy tudomásom van a kiléte felől – mondta halkan Anna Lőrincnek.</h3>
            <h3>–Ki az, Annácska? Mesélj! – érdeklődött kíváncsian Lőrinc.</h3>
            <h3>– Az előbb vele táncoltam. Most épp elvesztettem szem elől, de
                szívesen megmutatom, most hagytam éppen faképnél. Úgy
                hallottam, hogy Pongrácnak szólították. Az imént akart engem bőszen
                elcsábítani csúfos és nyáladzó szavakkal, alig
                bírtam megszabadulni tőle – remegte Anna.</h3>
            <h3>– Látod, ez az az otromba érdek, mely véres visszavágást követel! –
                háborgott Lőrinc.</h3>
            <h3>– Annácska, molesztált valaki? Oly feldúltnak tűnik az arcod –
                kérdezte csábosan Arnold úr, és Annácska aurájába
                lépett hirtelen.</h3>
            <h3>– Az előbb, úgy hiszem, igen. Díszes és körmönfont szavakkal
                gyötörték az imént éber fülemet, álságos és konok
                szándékkal fűszerezve és vegyítve – újságolta Anna, és kicsit
                megnyugodott Arnold karjában.</h3>
            <h3>– Annácska, drága, óvakodni kell az ilyen otromba alakoktól. Az, aki
                cicomákat vesz az erkölcstelen szájára, bármire
                képes lehet. Én mondom, kerülni kell az ilyen embert – magyarázta
                hízelkedve Arnold.</h3>
            <h3>– De szerencsére már itt vagy mellettem. Hogy szólíthatlak? –
                kérdezte megkönnyebbülve Anna.</h3>
            <h3>– Pardon és bocsánat, hadd mutatkozzam be: a barátoknak egyszerűen
                csak Arnold vagyok. Szeretném, ha biztonságban
                tudhatnálak magam mellett, engedd meg, hogy ezentúl én vigyázhassak
                rád – ajánlotta fel szolgálatait Arnold.</h3>
            <h3>– Én is csak erre az egyre vágyom, különös, nem? Arnold, a lehető
                legjobbkor bukkantál fel – örvendezett Annácska.</h3>
            <h3>– Ígérem, hogy testemmel és a lelkemmel pajzsként foglak óvni. Ha te
                is örömödet leled ebben, akár örök védelmeződ
                leszek, akár a férjed is. Legyen a barátságunk végtelen, akár a
                mennybolt, és tömör, akár a föld – mondta
                bátortalanul Arnold, miközben a süteményestálból két meleg fánkot
                vett ki, és bekapta.</h3>
            <h3>– Örömest és szívesen hozzád is mennék, hiszen fárasztó számomra a
                párkeresés, a nagyítóval történő állandó
                vizsgálat, és látom, a szándékod kristálytiszta – felelte Annácska.</h3>
            <h3>– Afelől nyugodt lehetsz – biztosította Arnold. – Oh, kedves, kacér
                és szépséges kisasszony, kövesd lépteiddel az én
                bolondságom, táncikálni invitállak a szerény személyemmel és ígérem,
                lépésmutatványom eléd tárom. A bor mámorában
                múlassuk el az időt, és vetkőzzük le a lábat szorító cipőt.
                Önfeledten ünnepeljünk, ahogyan dicső, mulassuk meg a
                születésnapodat, ahogy illő – kérte csengő hangon Arnold Annácskát,
                majd eltűntek a táncparketten, szerelmesen és
                összebújva.</h3>
            <h3>– Gyémánt, ott van az a magas és derék úr, akiről a múltkor
                fecsegtünk, a ficsúr! – kiabálta Eliza.</h3>
            <h3>– Remélem, nem fogadott vén cölibátust. Bratyizz a brancsával, hátha
                mázlid van, és burzsuj – ecsetelte agyafúrtan
                Gyémánt.</h3>
            <h3>– Hála égnek, nála, úgy látom, arányt tart a küllem és a jellem.
                Nagyra értékelném, ha jelen percben vele lehetnék –
                mondta mézes-mázas szavakkal Eliza.</h3>
            <h3>– Lopj a hervadt lepénylesőjéről egy csókot, és megédesedik a
                fecsegő nyelved, ha mondom. Úgy látom innen a messzi
                távolból, hogy az ő szemében is a pezsegő vonzalmatok tükre ül. A
                jóslatom az, hogy ma este még nagy gyönyörökben
                részesülsz – vihogott Gyémánt.</h3>
            <h3>– Magamba szívnám a zengő vallomások csurgó mézét és a hódító szavak
                illatának mennybéli képét. Kalandozzunk hát
                ezen az ünnepi bálon, ahol a sok szabad szív szerenádja mulat a
                tavaszon, hol a szerelmespárok dalra fakadnak, és
                ahol még a jácint is rímet farag – lelkendezett Eliza.</h3>
            <h3>– Én meg itt maradtam magányosságomban, mint egy bolygó a kék
                lepedőjén, oly árván. Igaz, a sok hölgy között, de
                mégiscsak egyedül. Ha kérdeznéd, jól szórakozok-e, képzeld, remekül!
                – elemezte helyzetét Bonifác magában.</h3>
            <h3>– Bonifác, az aggodalmad ereszd ki a levegőbe, mindjárt lesz itt nő,
                aki felkér egykettőre! Meglásd, kipukkasztja
                majd az unalomgömbjeidet, biztosan szórakoztat majd a társasága,
                ígérem – vigasztalta Katalin, és táncba vitte
                Bonifácot.</h3>
            <h3>– Nyári szerelmes illatok töltik be a levegőt, simul fekete hajadhoz
                a babos keszkenőd – énekelte Gergely Katalin
                fülébe, miközben a lány Bonifáccal ropta.</h3>
            <h3>– Igyunk sárga bort, hogy ki ne száradjon a szánk – javasolta
                Bonifác.</h3>
            <h3>– Bendőnkbe pedig eresszünk le létrán sok pogácsát – eresztette ki a
                világba a hangját Malvin.</h3>
            <h3>– A természet zsenge hajtása vagy te, Annácska – súgta szelíden
                Arnold Annának.</h3>
            <h3>– Tested dallama a földi és az égi élvezet énnékem, a térben a
                szemem festői balzsamozása. Te vagy a harangvirágok
                fensége és szent frigye, a csábítás nagy-nagy mestere. Nekem ma
                elhoztad a szerelem szigetét, mert ízig-vérig
                hűséges úriember vagy. Látod, nem kell nékem a költői szó, csak te
                kellesz, és legyen ez a végszó – bókolt Anna
                Arnoldnak.</h3>
            <h3>– Ne tévesszük a szemünk elől, Annácska, a gaztevőt. Gyere velem
                mihamarabb, szólok a katonáimnak – mondta sürgetően
                Lőrinc, és már húzta is magával Annát.</h3>
            <h3>– Igen, segédkezem – nyögte ki Annácska, de nehezen tudta Arnold
                karjaiból kiszakítani magát.</h3>
            <h3>– Kedvünk ne szegje más romlott gondolata, folytatódjon a bál, csak
                mi egy kis időre kivonjuk magunkat belőle.
                Idővel, hidd el, húgom, hogy megkapja a szélhámos hódítód a méltó
                büntetését, ígérem néked, csak mutass rá a
                gaztevőre – kérte Lőrinc Annát.</h3>
            <h3>– Ő az, testvérem, ott táncol azzal a kisasszonnyal. Rossz a kedve
                láthatóan, biztosan azért, mert terve nem
                sikerülhetett. Most látom, távozik az ajtón, kérlek, fuss utána,
                Lőrinc, és kérd számon! – mutatott Annácska Pongrác
                úrra.</h3>
            <h3>– Várjanak, ne oly sietve, még néhány információ, és mehetnek.
                Ismerem én azt a félnótást, Pongrácnak hívják a
                mihasznát. Akivel táncolt, az pedig Gyémánt kisasszony. Tudni vélem
                róluk, hogy több éve szeretők ők – okosította ki
                Arnold őket kajánul.</h3>
            <h3>– Uramatyám, szeretője van az úrnak, és mégis velem cicázgat
                untalan! Undorító egy szerzet! Most már biztos, hogy
                csak a vagyonunkra éhezett – fortyogott Anna.</h3>
            <h3>– Kedves húgom, jókedved ne halaszd máskorra vagy holnapra, hanem
                táncolj a kedvedre a mai nap. Nem akarom, hogy a
                jókedved elillanjon pont a születésnapodon. Látom, jó társaságban
                gyorsan telik az idő, és nyugodtan az úriemberre
                bízhatlak. Boldog születésnapot, én kedves hugicám, de sietnem kell,
                hogy a cselszövőt megtaláljam – bírta Lőrinc
                szívélyesen marasztalásra Annát, majd elköszönt tőlük, és sietve
                Pongrác nyomába eredt.</h3>
            <h3>– Rendben, fivérem, ügyes légy nagyon! – kiabálta Anna.
                <h3>– Folytassuk hát az ünneplést, egy balga ember a kedvünket el ne
                    vegye! Jó zenét, bort ide! – lelkendezett Arnold.</h3>
                <h3>A tánc, a pezsgő és a mulatozás késő éjszakába nyúlt. Mindenki
                    önfeledten ünnepelt, miközben Lőrinc a katonáival
                    Pongrác nyomába eredt, hogy számonkérhesse őt a gyanúja felől. A
                    tortából, melyet Anna vágott fel, természetesen
                    jutott mindenkinek, még én is kaptam belőle, mivel a törpém gondolt
                    rám, és meglepett vele, nem feledkezett meg
                    rólam. Taps és kurjongatás járta be a terem minden egyes szegletét.
                    Láttam, ahogy Arnold úr csókot hintett Annácska
                    szájára, ami, bevallom, gyanakvással töltött el engem.</h3>
                <h3>– Legyél te az, aki a térképekre élőlényeket fest, és a bennük
                    ölelkező gonoszból jóságot teremt, csoda szép és
                    fortélyos ösztönökkel vegyítve mindezt. Legyél a világot körbeölelő
                    ég lakója, örökké titokzatos teljesség
                    irányítója, a szerencse és a józan ész reményillúziója. Légy te az,
                    aki táncoló, tréfás cipellőt viselve, bohó és
                    örvendező ösztönökkel vegyülve, az ünnepségen mókás vidámságot
                    teremt. Legyél a világot körbeölelő ég lakója, örökké
                    titokzatos öröm irányítója és a ceremónia víg reményillúziója. Ha
                    majd a természet, a világ, az ember és Isten, ha
                    majd e négy fő alkotó te leszel, akkor én felkutatlak, és eljövök
                    hozzád, hogy egyesülhess vélem, én drága tubicám.
                    Szépség és termékenység, fiatalság és gazdagság, ha majd e négy
                    alkotó te leszel, felkutatlak, és eljövök hozzád,
                    hogy egyesülhess velem, én drága szerelmem – énekelte Arnold
                    Annácskának.</h3>
                <h3>– Éljen sokáig, édes Annácska! – kiabálta a levegőbe Bonifác, és
                    mohón szürcsölte tovább a félédes borát.</h3>
                <h3>– Boldog születésnapot, Annácska! – énekelte kánonban Katalin és
                    Gergely.</h3>
                <h3>– Isten éltessen! – szólt szívből Malvin.</h3>
                <h3>– Alázatos tiszteletem a kisasszonyoknak és persze nektek is,
                    harcias lovagok! – veregette meg Gergely vállát
                    Arnold. – Üdvözöllek, Bonifác, kellemes barátom, mindig örömömre
                    szolgál, ha a fejed láthatom – köszönt el Arnold a
                    társaságtól.</h3>
                <h3>– Látom még, kedves Arnold? – húzta vissza Anna.</h3>
                <h3>– Természetesen, hölgyem – válaszolta Arnold, persze nagyon
                    rafináltan végezte mindezt, mert jól tudta, neki kell
                    kelletnie magát ebben a helyzetben.</h3>
                <h3>– Várok rád, te titokzatos és figyelmes idegen – súgta Arnold fülébe
                    Annácska a bál végén. – Mennem kell, de
                    remélem, láthatom még – köszönt el érzéki hangon.</h3>
                <h3>– Mindenképpen azon leszek – közölte gyengéd hangon Arnold. Nem
                    beszélt meg találkaidőpontot, miközben tudta, Anna
                    ezt várná el tőle. Úgy gondolta, a tartózkodás és a titokzatosság
                    hamarabb a céljához juttathatja. Elköszöntek, és
                    elváltak az útjaik.</h3>

                <h2 class="cim">A gyémántügy</h2>
                <h3>Eközben Pongrác úr közeledett a bálterem felé, aki után lihegve
                    szaladt Lőrinc és a katonái. Csak üggyel-bajjal
                    tudott áttörni a tömegen. Pongrác az ő drága Annácskája elé érkezett
                    egy nívós ékszerüzletből egyenesen, hogy
                    meglepje az ajándékával. Végre-valahára a szeme meglelte a legszebb
                    gyémántgyűrűt, amelyet ember találhat, és
                    szerelmének szánhat. Szerencséje volt abban, hogy az ékszerkészítő
                    jó pénzért a rendelkezésére állt. A nagybetűs
                    gyűrűt óhajtotta Pongrác Annának ajándékba, hogy nőül kérje őt,
                    mivel ez állt a szándékában. Szerette őt tiszta
                    szívéből, vágyta, hogy a felesége legyen, kívánta ő ezt igaz
                    hitéből. A fehérarany ékszer huszonnégy karáttal volt
                    bevonva, briliáns csiszolású ékes zafírral díszítve és tizenkét
                    aprócska gyémánttal átszőve, benne grandiózus,
                    csillogó smaragddal; ez volt az a gyűrű, amelyet részére
                    kiválasztott, úgy vélte, ez lesz ám Annácska igazi
                    malasztja. Hosszasan csodálta a gyönyörű ékszerdarabot a kezében, és
                    elképzelte, Annácska hogyan fog örülni a
                    meglepetésének. Persze azért inkább most a nadrágja zsebébe rejtette
                    a titkát, nehogy valaki megsejtse idő előtt a
                    szándékát, és mert főleg meglátta Lőrincet közeledni, mérges
                    orángutánként őneki esni. Már az ékszerboltnál is
                    feltűnt neki, és már akkor gyanús kezdett lenni, ezért igyekezett
                    visszaútja során lerázni.</h3>
                <h3>– Mit rontod a levegőt itt, a bálteremben, Pongrác? Mondd már, vagy
                    a nyelvedet szakítsam ki tán? Ugye így hívnak? –
                    kérdezte otrombán Lőrinc.</h3>
                <h3>– Az én drága Annácskám elé érkeztem. Merre jár ő? Mily öröm lenne
                    újra csacsogni véle, újra látni őt, oly becses és
                    szívélyes! – felelte ártatlanul Pongrác.</h3>
                <h3>– Malvinnal a fürdőhelyiségben éppen a folyó ügyeiket intézik –
                    mondta szúrós tekintettel Lőrinc.</h3>
                <h3>– Megvárom akkor őt itt szépen, hűen ácsorogva. Nem más nékem, csak
                    ennyi az én fikarcnyi álmom – közölte Pongrác.</h3>
                <h3>– Lehet, hogy vágysz még együtt csevegni véle, de együtt hálni már
                    csak a földdel fogsz, te gazember! A sármosság
                    ritkán jár együtt a tisztességgel – mondta szúrós szemmel Lőrinc,
                    mint aki Pongrác életére is képes lenne törni.</h3>
                <h3>– A lelkemre ígéretet kötöttem, és ahogy tudtam, siettem, mert
                    nélküle az én vidám szívem puszta és kietlen –
                    felelte Pongrác.</h3>
                <h3>– Még mit nem, még hogy te született nemes vagy, amikor nálad egy
                    kutya sem lehetne rühesebb! – zihálta Lőrinc habzó
                    szájából.</h3>
                <h3>– A bölcsességed szájkosarát elvesztetted? Egyenesen elrettent a
                    modorod – értetlenkedett Pongrác.</h3>
                <h3>– Pongrác, tudtad, hogy csupa szőr a szíved? – gúnyolódott Lőrinc.</h3>
                <h3>– Mi lelt téged? Rájöttél, hogy megunt a jó sors? – kérdezte
                    zavarodottan Pongrác.</h3>
                <h3>– No, kedves Pongrác, míg szerelmed ideér, trécseljünk mi ketten egy
                    kicsikét – mondta ellentmondást nem tűrő hangon
                    Lőrinc, és keze Pongrác torkához közelített, de mielőtt bevégezhette
                    volna a dolgát, észre tért, és visszakozott. –
                    Nos, Pongrác, mit mond neked a gyémánt szó? – kérdezte mellét
                    kidüllesztve Lőrinc, gondolta, most majd lebuktatja
                    Pongrácot szeretője említésével, mert mégse kezdhette alaptalanul
                    azzal, hogy hazaáruló, és a pénzére hajt csak.</h3>
                <h3>– Uramatyám, talán sejti a titkom? – motyogta elgondolkodva Pongrác.
                    – Nincs benne semmi, de semmi kivetnivaló,
                    hiszen az a drágakő csoda szép, jó küllemű, és megér minden pénzt –
                    reagálta gyorsan Pongrác, ha már Lőrinc
                    megsejtette valahonnan ékszervásárlását, mondjuk, akár meg is
                    láthatta, amikor az ékszerboltban járt.</h3>
                <h3>– Ne add itt az ártatlant, kérlek szépen, biztosan ismered! Igaz?
                    Akkor még költesz is rá? Na, szépen vagyunk! –
                    mérgelődött Lőrinc.</h3>
                <h3>– Ismerem, jól van, bevallom, de ki ne ismerné? – csodálkozott
                    Pongrác.</h3>
                <h3>– Rövidítsük le a beszélgetést, és ismerd be, kérlek, hiszen már
                    messziről bűzlik a bűnösséged! – erőszakoskodott
                    Lőrinc.</h3>
                <h3>– Rendben, akkor előrukkolok véle, miután ilyen szépen kérted: igen,
                    valóban közeli kapcsolatba kerültem véle –
                    mondta megszeppenve Pongrác, és közben a nadrágja zsebére nézett.</h3>
                <h3>– Jól értem, közeli kapcsolatba kerültél véle?! Hát így már értem én
                    a pillantásodat, kérlek! Ily arcátlanul és
                    pofátlanul elmondod nékem, nincs benned a lelkiismeret szikrája
                    sem?! – ámuldozott Lőrinc. – Közben az én húgomnak
                    teszed a szépet?! – kérdezte elképedve Lőrinc, mint aki nem hisz a
                    fülének.</h3>
                <h3>– A kettő már miért is zárná ki egymást? – kérdezte értetlenkedve
                    Pongrác. – Na jó, bevallom akkor – hajolt Pongrác
                    bizalmasan Lőrinc füléhez –, felpróbáltam néhányszor, jól van,
                    hiszen a gyémántot mindenki csípi, ha van. Ez még nem
                    bűn, úgy gondolom. Kicsit még meg is nedvesítettem, azt is bevallom
                    neked, de csak alig-alig, és kizárólag azért,
                    mert így a kis testecskéje jobban csusszant az ujjamra. Egy kissé
                    szűk volt a szép kerete kezdetben rám, de
                    kitágították nékem, ahogy kértem. Csábereje és a körvonala,
                    férfiasan kimondom, megigézett, mert oly tetszetős és
                    bájos volt, ráadásul mindene fénylett. Sajnálatos módon nem bírtam
                    otthagyni őkelmét végleg, így inkább fizettem
                    érte. Na, ez lenne a története. Érted már? – vallott be mindent
                    Pongrác.</h3>
                <h3>– Még mindig fenntartod vele a kapcsolatot? – kérdezte gyanakodva
                    Lőrinc.</h3>
                <h3>– Most tartom fent véle és a bájával igazán csak a kapcsolatot! –
                    nézett Pongrác megint a nadrágja zsebére. – És
                    bevallom a tervem, hogy Annácskának megmutatom a bál után,
                    megmutatom őt az én drága mátkámnak, eggyé válnánk mi
                    örökre édes hármasban – büszkélkedett Pongrác.</h3>
                <h3>– De ocsmány és elvetemült egy féreg vagy, az emberiség szemében az
                    ilyen férfi csak mihaszna! Már azt a bolhányi
                    rokonszenvet is, amelyet eddig pazaroltam rád, sokallom, én annyira
                    nem szívlellek, mint az ecetes uborkát. Annácska
                    sem bírna létezni melletted! És higgadt tudsz maradni? Pedig most
                    sziszegted ki fogaid közül rút titkodat! Annácska
                    csak a hozományért kell neked, valld be, hogy fenntarthasd és
                    elkényeztesd véle Gyémánt éhségét! – üvöltött vörös
                    fejjel Lőrinc.</h3>
                <h3>– Az én titkom mindössze ennyi volt, de rájöttél, és oly galádul
                    kiszedted most belőlem. De kérlek, ne hozd Annácska
                    tudomására, és ne áruld el néki az én álmom! Én a hozományára nem
                    pályázom, csak a szíve kell, ezt elárulhatom! –
                    sziszegte mérgesen Pongrác, mert ami sok, az számára is sok volt.</h3>
                <h3>– Szentséges atyaég, fülem hüledezik! Képes vagy mindezt álomnak
                    nevezni? – kérdezte döbbenten Lőrinc.</h3>
                <h3>– A beszéd oroszlánrészét hagyd rám, hogy a híremmel én
                    köszönthessem Annácskát. Ékesszólásomat őszinte csevejben
                    csillogtatnám, közben meglepetésem elé tárhatnám. Biztos vagyok
                    benne, örülni fog, és felvillanyozza majd a
                    szónoklatom. Hidd el, Annácskának én töviről hegyire mindent
                    bevallok a gyémántról – magyarázta Pongrác.</h3>
                <h3>– Szép kis meglepetés, igazán egy úrhoz illő! – fintorgott Lőrinc.</h3>
                <h3>– Ha te is így látod, keblemből örülök – heccelte Pongrác Lőrincet.</h3>
                <h3>– Dohos szag van itt, mintha egy sajt múlt volna ki, de csak a
                    pimaszságod az, ami az égre bűzlik. A nyavalyás
                    paszulykóró és a nyamvadt reménység kialszik, mert egyetlen
                    tisztességes és becsületes férfi a földön nem létezik! –
                    üvöltötte Lőrinc.</h3>
                <h3>– Szavaid szellősusogása andalító, mint egy hárfa, illetve
                    tűrhetetlen a fene nagy házsártod. Néhány
                    galambtipegés-szerű lépéssel, Lőrinc úr, hadd távozzam el, kérlek,
                    engedd meg. Mivel ellenségeskedést vélek
                    felfedezni minden egyes mondatodban, hadd hagyjalak immáron végül
                    magadra. Örökre belegárgyultam én Annácskába, de
                    ma tovább várni már nincs okom, mivel a kedvem szegte a veled való
                    csevegés, ajándékommal majd máskor megkeresem –
                    mondta nyugodtan Pongrác, és elhagyta a báltermet.</h3>
                <h3>– A pernahajder valóban szeretőt tart, a pofátlan még megemelte
                    kalapját, és tovanyargalt! – mérgelődött Lőrinc. –
                    Ez a fickó csak egy hazudós, porhanyós földhalom, még a macska után
                    is jobb illatú az alom! Oly bukéja volt, azt
                    hittem, belehalok, de se hallani, se látni többé nem akarom.
                    Hozományvadász és sumák cselszövő, így a büntetése nem
                    maradhat el, tudja ő! Megkeresem, és feltárom amaz két hölgy titkát,
                    akiket a hírnököm említett, akiknek emez
                    ecsetelte számító tervét ellenem. A nép majd a tanúk szavára
                    elítéli, nem kerülheti el a bitófát – viharzott el
                    dühösen Lőrinc.</h3>
                <h3>Lőrinc megvádolta alaptalanul Pongrácot azzal, hogy szeretőt tart
                    Gyémánt kisasszony személyében, holott Pongrác úr
                    ártatlan volt. Mégis, Lőrinc elvárná, hogy Pongrácnak legyen
                    lelkiismeret-furdalása egy olyan bűn miatt, amelyet el
                    sem követett? Néha a belső hang megvezet minket, és nem is szabadna
                    hallgatnunk rá? Mert miféle szerzet a
                    lelkiismeret? Nem tudhatjuk, hol és kiben lelhető fel, és azt sem,
                    hogy honnan ered. Azt sem tudhatjuk, kinek
                    parancsol, és meddig, ez az oly bolondos és pajkos, kis szent nimfa
                    és hacacáré. Nem tudhatjuk, hol van a kezdete,
                    és azt sem, hol a vége, és vajon ki határozza meg, mi fán teremjen.
                    Ki ülteti lelkünkbe, minket óvva intésül? Kit
                    kérjünk számon, ha pökhendin nem tér be hozzánk megértésül? Ott él ő
                    a makulátlan és tejfehér szívekben, ahová az úr
                    a magját elvetette és ültette. És ha nincs az elménkben nyoma? Akkor
                    bizony nem parancsol sokunknak. Így van olyan
                    személy, aki birtokában van, és van olyan, akinek nincs, így
                    vétkezik. Ha nem tanítja meg számunkra a bűn fogalmát
                    senki, akkor az csak egy buborék marad, mely könnyen és bármikor
                    kipukkanhat, és elvész. Mi lehet így végső soron az
                    ő mérője és mércéje? Meddig süllyedhetünk a fekete tenger fenekére?
                    Odáig ne jussunk hűséges szolgaságunkban, hogy a
                    levegőt gyáván vesszük, és bűnbánóan, mert a lelkiismeretünk azt
                    fogja gondolni, hogy a végén még elszívjuk más
                    elől, és nem marad a világnak elég oxigén. Aztán azon vesszük
                    magunkat észre, hogy az utcán csak bűnbánóan
                    lépegetünk, mert félünk, hogy a lépteinkkel valamely rovart fogunk
                    letaposni? Ne együnk semmit, mit a szakrális lét
                    teremtett, mert szégyen azt enni, akár lopásnak számíthatna, mert
                    nem a mienk volt, most mégis a testünk ajándéka.
                    Bárdolatlanság a harag, ha megbántanának? Azt fogja nekünk sugallni,
                    hogy ugorjunk a kútba. Be kell ugranunk, hogy
                    szófogadóak maradjunk? Ha azt állítják, hogy a vágyunk nem más, mint
                    önzés, akkor el kellene hinnünk, hogy ez a
                    zeuszi törvény? Gondolkodjunk el egy picit, csak egy percnyi időre,
                    és ne higgyük el, hogy az álmunk csak pernye és
                    dőre. Mielőbb öntudatra kell ébrednünk, és nem bábként élni fikciók
                    kegye szerint, majd a felébredt tudatunkkal
                    igyekezzünk határt húzni, mert bizony a lelkiismeret-furdalás nagyon
                    sunyi tanácsadó.</h3>


                <h2 class="cim">5. rész</h2>
                <h2 class="cim">Karolina búskomorsága</h2>
                <h3>Az egyik királyi teremben Malvin kötögetett, mellette Bonifác és
                    János úr pipázott. A trópusi gyümölcsök kellemes
                    dohányillata járta át a légteret, és csapkodta orromat szüntelen.
                    Ennek ellenére egy különös és szomorú hangulat
                    vett erőt mindenkin.</h3>
                <h3>– Szép Malvin, rég láttam Rudolfot és Karolinát. Merre járhatnak a
                    hősszerelmesek, akik szinte elválaszthatatlanok?
                    A fergeteges Anna-napi bálon is csak egy kis időre látta őket a
                    szemem. A csinos karjuk édes összefonódása egy ideje
                    már nem örvendeztetett meg – kezdte a beszélgetést a még éppenhogy
                    csak józan állapotában elcsípett János úr.</h3>
                <h3>– Kedves János, nem is tudod a fejleményeket? Rudolf, édesgyermekem,
                    pár hete külhonba utazott el. Az Anna-napi
                    bálon búcsúzott el tőlem, de nem verte nagydobra távozását – mondta
                    Malvin.</h3>
                <h3>– Mi okból, megtudhatom? – kérdezte János.</h3>
                <h3>– Magával ragadta a fiamat a hazájáért fegyvert ragadó férfi nemes
                    és vitézi hangulata. Előtört belőle a vágy, hogy
                    fegyvert ragadjon karja, és a vállát szép katonai gallér ékesítse
                    ezután. Úgy döntött, katonai és hazafias
                    szolgálattal akarja megsegíteni a rémisztő világot. Úgy magyarázta
                    nékem a dolgot, hogy titkon reméli, szíve a tér
                    és az idő fogságában a megenyhülés és lanyhulás útjára lép, és a
                    Karolináért epedő nagy vágya az idő vaskereke által
                    majd kisebbíti a szerelem erejét, majd szép fokozatosan fölemésztve
                    önnönmagát, megsemmisül, és végül kihuny benne.
                    Józan esze ezt mondatta vele – magyarázta Malvin.</h3>
                <h3>– Ily könnyen lemondott a szép Karolináról? – kérdezte János.</h3>
                <h3>– Az ő döntése. Persze testvére azóta a négy fal között a szobájában
                    kuksol, búskomorsága olyan nagy – mesélte
                    szomorúan Malvin.</h3>
                <h3>– Itt hagyta a bátor Rudolf úr a gyönyörű Karolinát? – ocsúdott fel
                    Bonifác.</h3>
                <h3>– Ahogy mondod, Bolondka – felelte felszisszenve Malvin, mert a
                    kötőtű megszúrta az ujját.</h3>
                <h3>– Ballépésnek mondható – jegyezte meg Bonifác.</h3>
                <h3>– Vagy talán jobbnak. A távolság segíthet a tüzes ragaszkodásukat
                    véglegesen feledni, legalábbis a fiam beismerése
                    szerint – kontrázta rá Malvin.</h3>
                <h3>– Karolina hogyan viseli? – jött egy újabb kérdés Jánostól.</h3>
                <h3>– Bánata csak marja és emészti, amennyire az csak lehetséges egy
                    szerelmes és megsebzett női szív esetén. Ezer
                    hallgatag könnycsepp száguld végig naponta az arcán, ám a szeme
                    alatti sötét karikák és a szomorúság szántotta mély
                    árkok ellenére is vonzó teremtés maradt. Az én kis bogárkám hetek
                    óta ki sem jön a szobájából. Alig eszik és iszik a
                    drágám, le fog fogyni a gyümölcsöm, ha ez így megy tovább – aggódott
                    Malvin.</h3>
                <h3>– Ha ez így megy tovább, oldalt állva nem látszik majd a takaros
                    termete, és a végén aszalt gyümölcs lesz belőle –
                    próbált jobb hangulatot teremteni Bonifác.</h3>
                <h3>– Mindenből poént akarsz faragni? – zsörtölődött János.</h3>
                <h3>– Talán legyek én is olyan savanyú, mint a maga buggyantott
                    káposztafeje? Egyébiránt nemrégen voltam a szobájában,
                    és élőszobor-játékot lehetne véle játszani, mert meg se mozdult
                    egész idő alatt. Hát, bevallom, ő győzne! –
                    igyekezett humorizálni Bonifác.</h3>
                <h3>– Segítenünk kellene neki, és támaszául szegődni e nehéz időszakban,
                    nem pedig holmi körmönfont, gúnyos szavakkal
                    illetni a kendőzetlenül ártatlan sorsát. Valami vidámságot, mosolyt
                    kellene varázsolnunk édes orcájára. Nem értem,
                    és nem tudom felfogni, hogy Rudolf hogy képes ilyen ocsmány és
                    hűtlen cselekedetre – értetlenkedett bosszúsan János.</h3>
                <h3>– Mi is óhajtjuk jobbá varázsolni a rémisztő hangulatát, de sajnos
                    hiába próbálkoztam véle, mert meg sem szólal, és
                    kimozdulni sem akar. Egyedül az idő felejtő gyógyszerében bízom –
                    sóhajtotta Malvin a szavakat.</h3>
                <h3>– Rudolf szereti a testvérét, és mégis a fegyvert választja?
                    Számomra ez oly érthetetlen! – mondta kételkedve
                    Bonifác.</h3>
                <h3>– Úgy gondolom, hogy a férjem, Lőrinc lehet az oka ennek a nagy
                    változásnak. Szegény fiam ráébredt arra, hogy
                    hasztalan a harca az édesapja ellen, és több támogatásban
                    részesülhet, ha a szíve patakocskáját más mederbe tereli –
                    következtette ki Malvin.</h3>
                <h3>– Meglehet, de én akkor is azt mondom, gyanús ez. Lángból nem válik
                    kis szikra ily hirtelen a semmiből, röpke seperc
                    alatt. Máskülönben meg nehezen hiszem, hogy valaki a szerelem
                    érzését egy életet kioltó fegyverre ily könnyen
                    lecserélje – logikázta ki Bonifác.</h3>
                <h3>– Trécselgettek, és fecsegtek róluk, közben közönyösen üldögéltek,
                    Rudolfot elemezgetitek, és elmélkedtek tettének
                    kiváltó okairól, amely pedig egyértelmű számomra: a nagylegény
                    meghátrált, és a könnyű utat választotta magának, egy
                    szóval: lelépett. Karolinát pedig nem kímélve itt hagyta emésztő
                    kételyek között, és lomha, magányos ürességre
                    ítélte. Hát miféle férfi az ilyen?! Drága Karolina álom és hit
                    nélkül maradt – siránkozott János.</h3>
                <h3>– Mit foglalkoztat ez téged ennyire? Nem értelek, János, hisz a
                    saját lányod, Katalin hangulata és érzései sem
                    foglalkoztatnak ennyire. Most mi ez a nagy empátia?! Inkább az ő
                    örömével törődj! A lányod a lelke minden
                    rezdülésével az egészségedért aggódik, folyton nyugtalankodik és
                    imádkozik. A hóbortos beszédedet szeretné
                    javítgatni, és az alkoholmámorodtól megszabadítani, miközben te meg
                    Karolina szomorúságát siratod? Te tényleg bolond
                    vagy! Törődj inkább a saját lányod boldogságával! – adta ki az
                    ultimátumot Bonifác.</h3>
                <h3>– Ne vitatkozzatok már, mint két óvodás! Igaza van Jánosnak, és
                    segítsünk a lányomnak. Míg mérhetetlen szerelmes
                    vágya valamelyest csendesedik, addig is mellette kell hogy álljunk,
                    és majd közös erővel új út felé kell terelnünk –
                    csillant fel Malvin szeme. – De mi legyen ez az új út? Mi az, ami
                    leköthetné most az összezavarodott elméjét? –
                    kérdezte kissé alábbhagyott lelkesedéssel Malvin.</h3>
                <h3>– Talán ebben a kedélyállapotban a költészet lenne számára az
                    ideális gyógyír. Adjunk könyveket a kezébe, hiszen a
                    szellemi táplálék mindenre jó, akár új személyiséget is szülhet.
                    Ajánljon valamit a költőkedvű Bonifác – javasolta
                    János.</h3>
                <h3>– Még hogy a költészet, de hiszen a költők csalók! A hazug és csalfa
                    poéták a lélek bölcsességgel élesztett
                    harmóniáját csak felzaklatják, hiszen az összes morfondírozó
                    rímfaragó firkász édes szerelemről irkál. Pedig a
                    szerelem szent dolog, tán Isten adománya, nem költőknek való rímek
                    faragására. Mert én is írtam szerelmi koholmányt,
                    de azt a józan ész és a gondolat alkotá, és nem az érzelmek legfelső
                    lépcsőfoka és nem a kábulat örömmennyországa.
                    Az ember a vad szenvedélyek mámorában nincsen rímfaragó beszédek
                    tudatában. Az eszeveszett és dolgot felejtő
                    létformában nem ül az asztalhoz a versszülés okán, hiszen akkor egy
                    szenvedély hajtja magasztosan, hogy a párjával
                    lehessen, a saját vágya birtokolja. A szerelemről gyönyörű ódákat
                    lehet írni, de annak szavait csak a koros érzelmek
                    keltik, hiszen a rímet, hogy azt papírra lehessen vetni, az agy
                    gócaiban kell keresni éberen. Így a költészetet nem
                    ajánlom Karolinának, hazugság lenne számára. Ráadásul most hagyta el
                    a szerelme, akiben csalódott, nem hiszem, hogy
                    a lelkének a költészetre lenne szüksége – fejtette ki álláspontját
                    Bonifác.</h3>
                <h3>– Na, szép kis költő vagy te! – nevetett János.</h3>
                <h3>– Tudom, mily húrt pengetnek, de azért a kivétel erősíti a szabályt
                    – válaszolta huncutul Bonifác.</h3>
                <h3>– Ez aztán a fejetlen megközelítés! Már sokat gondolkodtam azon a
                    helyen és területen, ahol téged hasznosítani
                    lehetne, de még nem fedeztem fel – mondta János.</h3>
                <h3>– Ne bolondozzatok már, ezzel nem jutunk közelebb a megoldáshoz.
                    Akkor mi lenne jó számára? – érdeklődött Malvin.</h3>
                <h3>– Elnézést, hogy elkalandozok, de nem is értem Rudolfot, hiszen
                    hogyan lehetne őt kitenni kemény kiképzésnek? Hiszen
                    közelebb áll hozzá a tollforgatás, mint a kardforgatás. Gyenge a
                    lelke – morfondírozott Bonifác.</h3>
                <h3>– Látszik, a ragaszkodása is gyenge volt kedveséhez – állapította
                    meg János.</h3>
                <h3>– Valóban gyenge a lelke, de nádszálerős a szervezete – közölte
                    Malvin.</h3>
                <h3>– De a szíve is gyengének bizonyult – tette hozzá János.</h3>
                <h3>– Jól van, elég a bíráskodásból! Én úgy hiszem, időáthidalásként ez
                    a hirtelen távozása egyébként jó megoldás, talán
                    az idő és a távolság majd mindent pofásan helyrehoz – okoskodott
                    Malvin.</h3>
                <h3>– Reméljük, úgy lesz. Úgy legyen! – kiáltotta Bonifác.</h3>
                <h3>– Szívből kívánja az én lelkem is nékik – vágta rá János.</h3>
                <h3>Ezennel újra csendbe burkolóztak a szoba falai, és a gyümölcspipa
                    illata újra átvette a hatalmat a helyiségben.
                    Mindenki szépen visszahúzódott saját kis világába, közben próbálta
                    megemészteni az imént hallottakat. Karolina
                    búskomorsága egyre csak terebélyesedett a palotában, bekebelezve
                    lassan annak minden termét.</h3>

                <h2 class="cim">Lőrinc hírei</h2>
                <h3>Egyszer csak betoppant Lőrinc a terembe a katonái kíséretében,
                    megzavarva a csendet, amely már régen kényelembe
                    helyezte magát, majdhogynem álomba is szenderedett a pamlagon. A
                    zaj, mellyel Lőrinc társasága érkezett, hirtelen
                    felverte a némaság nyugalmát. Jókedvűen érkezett, és látszott a
                    tekintetében, hogy örömhírt hozott. Úgy viselkedett,
                    mint egy kisiskolás, aki megkapta az első jó jegyét, és éppen készül
                    elújságolni a szüleinek, várva a dicséretet.</h3>
                <h3>– Drága Malvinom, helyreáll végre a rend, ígérem, hosszas mérlegelés
                    után kiválasztottam mind közül a legjobb
                    megoldást. Nem tanakodtam sokáig, mert egyből tudtam, hogy így lesz
                    a legjobb nekünk. Lelkem rögtön cselekvésre
                    bírta a testem, és intézkedtem. Elmagyarázom: Miután Rudolf önként
                    és saját akaratából hagyta el a palotánkat,
                    vállalva a haderői kiképzést is, bizonyíték ez arra, hogy Karolina
                    iránt érzett mély vonzalmát hajlandó és
                    szándékában áll feledni – kezdte eszmefuttatását Lőrinc
                    kibontakoztatni.</h3>
                <h3>– Legalábbis egyelőre szeretné gyengíteni – szúrta közbe Malvin, és
                    eszébe jutott Lőrinc gyilkos keze, ezért
                    szemével végigpásztázta, hogy megtudja, miben különbözik a többitől
                    egy olyan kéz, amely képes volt mérget
                    kikeverni. Be kellett ismernie magának, hogy semmiben, mert sajnos
                    semmi különöset nem látott rajta, egy külső
                    szemlélő még csak nem is sejtené. Szomorú lett emiatt.</h3>
                <h3>– A lényeg, és egyben tanúbizonyság arra, hogy belátta, a hét éven
                    át tartó tévedésének most már véget kell vetnie.
                    Így miután legközelebb hozzám a feleségemen kívül a gyermekeim
                    állnak, ezért, hogy megvédhessem Rudolfot a kegyetlen
                    hadi kiképzéstől, a vad és szörnyeteg parancsnokoktól, úgy
                    döntöttem, hazahozatom, levéve önként vállalt terhét a
                    válláról. Talpam alá véve a hétmérföldes világot, a katonáimmal
                    sikeresen utolértem őt, és visszahoztam – mondta
                    fölényesen öntelt arccal Lőrinc, mint aki büszke arra, hogy az
                    irányítás mindenki sorsa felett az ő természetes
                    privilégiuma.</h3>
                <h3>– Rudolf itthon van? – kérdezte kicsapongó örömmel Malvin.</h3>
                <h3>– Másvégről az is igaz, hogy a messzi távolból nem tudom
                    ellenőrzésem alatt tartani, és ezért is jó, ha a
                    közelünkben tartózkodik, hiszen a szerelmi válságban lévő emberi
                    elme kiszámíthatatlan és rejtélyes – tette hozzá
                    Lőrinc.</h3>
                <h3>– Rudolf akkor itthon van? – ismételte meg a kérdését Malvin.</h3>
                <h3>– Igen, kedvesem, épp ezt magyarázom neked – örvendezett Lőrinc.</h3>
                <h3>– Hála az égnek, megkönnyebbült a szívem, nem kell már aggódnom érte
                    – sóhajtott fel Malvin. – Szememmel mikor
                    láthatom? – kérdezte végül.</h3>
                <h3>– Ha tudom előre, hogy ekkora boldogságot szerzek vele, akkor
                    ezerszer visszahozatom, de örömödet még tudom tetőzni,
                    most a fő hírem mondom: Készüljetek, mert itt és most óriási
                    mulatságot rendezek, zenét adjunk a füleknek és édes
                    bort a szomjas szájaknak, mert lagzi lesz ma a királyi házban! –
                    újságolta Lőrinc, ezzel végleg elsöpörve a szobák
                    falainak csendbe burkolózó búskomorságát, amely a pamlagon
                    szunnyadozott, vidámságot és örömet hozva
                    meglepetésvendégként a helyiségbe.</h3>
                <h3>– Ez öblös hír, csupa jótéteményekkel. Köszönöm, férjem, csak
                    szorult még beléd valami emberi – mondta Malvin.</h3>
                <h3>– Primadonnákat ide, és főként a legszebbiket! Hívjátok elém gyorsan
                    Katalint! – adta ki az utasítást Lőrinc.</h3>
                <h3>– Nász lesz itt, boldogító nász, a szívek hős násza, az álmok igaz
                    násza és a jövő töretlen násza – jegyezte meg
                    Bonifác.</h3>
                <h3>– Lakodalom lesz, mely Isten akaratából köttetik, a legszebb frigy,
                    ígérem. Hiszen oly sokat jelent nekem ez a ház,
                    ez az udvar, és ennek tovább kell élnie még sokáig. Trónszékem már
                    nem marad parlagon, és valahára méltó utódot nyer
                    legfőbb álmom. Zenét ide! Édes pezsgőt mindenkinek! Készüljetek,
                    mert most itt óriási mulatság lesz! Rudolf
                    esküvőjére bort, italokat és mindenféle ételeket az asztalra!
                    Induljon a sürgés-forgás! Teli asztalokat lássak! –
                    örvendezett lelkében Lőrinc, és mindenkit zsongásba kergetett. A
                    szolgáknak pedig kiadta a parancsot sebtében,
                    iparkodjanak, mert nem várathat magára a nagy esemény tovább.</h3>
                <h3>– Lesz lagzi! Bravó! Éljen! – repdesett Bonifác.</h3>
                <h3>– Drágám, ez egy nagyszerű döntés volt, végre megtért az eszed! –
                    mondta gyengéden és hálásan Malvin Lőrincnek.</h3>
                <h3>– Óriási, csodás hír, végre-valahára! – szólalt meg János is, mert
                    nagy nehezen megértette a szituációt, mivel
                    esetében az információ kisebb sebességgel áramlott, mint egy
                    átlagembernél.</h3>
                <h3>– Rudolf és Karolina már olyan régóta megérdemlik, és sorsuk egy
                    volt eddig is – mondta Bonifác.</h3>
                <h3>– Karolina boldog lesz, végre elfelejtheti búskomorságát – ugrott ki
                    majdnem a bőréből János.</h3>
                <h3>– Jó uram, örülök, hogy beláttad. – Malvin nem győzött köszönetet
                    mondani.</h3>
                <h3>– Van mégiscsak valami emberi ebben a Lőrinc barátomban, nem veszett
                    ki belőle minden jó, bár sokszor téves úton
                    járt furcsa gondolkodásmódja. Nem egyszer tapasztaltam, hogy önző és
                    képmutató, de most láthatja a lelkem, hogy
                    benne is van valami szépség, valami ragyogó és valami emberi.
                    Sokszor nem szerettem a jellemedet, és nehezen
                    viseltem el a szíved döntéseit, de mégis kitartottam melletted, mert
                    én az embert láttam tebenned. Sosem kedveltem
                    méla járásodat, és nem értettem és éreztem át bánatodat, de ha
                    bajban voltál, mégis ott álltam melletted, mert
                    tebenned én az embert láttam. Összevesztünk vagy kilencvenszer, mert
                    nem színtiszta költői a te lelked sem, de mégis
                    kitartottam melletted, mert az embert láttam tebenned. Leld hát meg
                    te, ember az embert, mert rajta örökölt máz
                    minden, mert rá a természet jelmezeket festett, és mert Isten féltő
                    és könyörgő kérése ez – mondta Bonifác.</h3>
                <h3>– Hidd el, Bonifác, nem kell színarany és csillámló ismerettár, ne
                    keresd bevált, gazdag és híres könyvek
                    útmutatását, mert a bő tudás csírájában fojtja el az alkotást! Ne
                    járj megrögzött, kitaposott és bejárt ösvényen,
                    hanem fürkészd inkább az ismeretlen és titokzatos idegent, mert csak
                    az rejthet őszinte szépségben úszó örömet!
                    Megyek, sőt szaladok, és viszem lóháton a hírt az én leányomnak,
                    Karolinámnak. Kérem öltöztetőjét, hogy siessen
                    hozzája, mert egy gyönyörű esküvői ruhába kell varázsolnia. Ez ám a
                    jó hír! Fantasztikus nap lett a szomorkás
                    hangulatból! Végre öröm válthatja fel az eddig oly morcos arcomon a
                    bút – lelkesedett Malvin, és szinte magán kívül
                    volt örömében, és elszaladt Karolinához az örömhírrel.
                    <h3>– Bár testvérek házasodnak, de a szívükben már rég eggyé
                        olvadhattak. Ilyen egy fenséges percet, talán még az
                        italról is lemondok én ezután! Kár, hogy az én Máriám sajnos nem
                        élhette ezt meg – közölte szomorkásan János.</h3>
                    <h3>– A legjobb ételt és italt mindenhova! Terülj, terülj asztalkám,
                        mindenki a vendégem máma! – őrjöngött Lőrinc.</h3>
                    <h3>– A titokzatos szerelem örökké él, a hit teszi örökkévalóvá. Ők majd
                        hordani fogják az örökké színes szólamát, nem
                        felejtik el a hangját, és őrzik a dallamát – mondta János örömmel az
                        arcán.</h3>
                    <h3>– Bravó! Készüljetek! Hitemre, a szerelem, ha igaz, örök, és minden
                        akadályt legyőz. Ha nem az, hanem gaz, múlni
                        képes, akkor sosem volt őszinte a szívcsengés zenéje, csak egy
                        hamis, rút játék, csaló és rideg árnyék – közölte
                        Bonifác.</h3>
                    <h3>– Hívassátok a papot! Hamarosan kezdődhet a szertartás! – üvöltötte
                        Lőrinc.</h3>

                    <h2 class="cim">A félreértés</h2>
                    <h3>A pap megérkezett a násznéppel és a tanúkkal a bálterembe, ahol a
                        szertartást fogják tartani. Mindenki egybegyűlt,
                        és izgatottan várt. Belépett az ifjú pár. Mindenki nagy
                        megdöbbenésére Katalin és Rudolf jelent meg esküvői ruhában,
                        szinte a katonák karjában, olyan közel álltak hozzájuk, gondolom,
                        nem véletlen, mert biztosan kellett egy kicsi
                        rásegítés a két fiatalnak időnként a lépések megtételében. Malvin
                        mögöttük sietett be a terembe, arcán az ijedség vert tanyát.</h3>
                    <h3>– Éljen az ifjú pár! Tapsoljon mindenki! Már itt is a tiszteletes
                        úr! – kiabálta nagy örömmel Lőrinc.</h3>
                    <h3>– Jaj, miféle lagzi ez? – ámult Malvin, de a hátsó sorokból is ez
                        volt hallható. Visszhangként futott végig a
                        báltermen a meghökkenés, de máris Lőrinc hangja kerekedett felül:</h3>
                    <h3>– Az én kedves fiam, Rudolf csak úgy öltöztetheti virágokba az
                        életét, ha van egy csinos és kedves felesége, aki a
                        valódi mennyországot hozza el a szívének, és nem utolsósorban az
                        országunk is csak úgy öltöztetheti rózsákba a
                        jövőjét, ha méltó utódom lesz ő. Ezért úgy döntött, döntöttünk, hogy
                        elveszi János úr lányát, Katalint, aki a
                        legcsodálatosabb hölgy itt, az udvarban. Csoda szép, jóravaló,
                        lelkes, szorgos és nem utolsósorban mély érzelmeket
                        táplál a fiam iránt, mert a szíve iránta nem közömbös, ez a
                        tudomásomra jutott. – Bonifác kissé lehajtotta a fejét,
                        szégyellte magát kissé, és mérgelődött azon, hogy nyilvánvalóan
                        mennyire nem tud titkot tartani. – Abban biztos
                        vagyok, hogy a fiam hűséges, odaadó és örök társa lesz, továbbá
                        gyógyír Karolina emlékére, mint ismeretes, Rudolfom
                        korábbi viszonyára, amely mára már a múlté. Könnyebb a feledés a
                        szívnek, ha valami másban újraéledhet. Katalin oly
                        csodálatos primadonna, ő a ház legjobbika. Te is, édes Malvinom,
                        primadonna voltál régen. Én ekként láttalak meg
                        először, és a szívem fogva tart szüntelen, azóta is, én végtelen
                        édesem – mondta meghatódva Lőrinc a szavakat.</h3>
                    <h3>– És Rudolf? Ő akarja mindezt? – kérdezte a hátsó sorból Bonifác.</h3>
                    <h3>– Közösen döntöttünk efelől. Fiatal ő még a komoly és megfontolt
                        döntésekhez, és mindig is engedelmes gyermekem
                        volt. Most itt az alkalom, hogy bebizonyítsa, ideje ésszel élnie,
                        előre terveznie józanul. Ha az én székembe akar
                        ülni, akkor bizony a feleségének gyermeket kell szülnie – közölte
                        rideg tekintettel Lőrinc.</h3>
                    <h3>– A szív parancsa a legfőbb! – kiabálta be Malvin.</h3>
                    <h3>– De az ész parancsa az életrevalóbb döntés! – reagált Lőrinc.</h3>
                    <h3>– Ó, én fiam, te szegény, úgy kötsz most itt házasságot, ahogyan
                        egykor Olivér halála után én magam is. Amíg tiszta
                        szíved másé, addig a frigyed szintén másé. Nekem bár lett volna
                        választásom, míg te inkább parancsra teszed mindezt
                        – könnyezte meg Malvin a saját szavait. – És Karolina most öltözik a
                        szobájában, micsoda csalódás lesz ez a számára!
                        – hasított Malvinba mindeközben.</h3>
                    <h3>– Melyik istenség kábítja az emberi elméket? – csodálkozott rá
                        Bonifác.</h3>
                    <h3>– Úgy látszik, ez a végzet; a házunk, ahol rendet csak erőszakkal
                        lehet teremteni, az udvarunk, ahol a sorsok
                        egymáshoz csak erőszakkal köttetnek, és dőlnek romba – jegyezte meg
                        epésen Malvin.</h3>
                    <h3>– Ne késlekedjünk hát, kezdődjék a szertartás! Szentelje meg már,
                        kérem, ezt a házasságot! – intett a papnak Lőrinc
                        sürgetően.</h3>
                    <h3>– Örülünk, hogy egybegyűlhettünk. Az örömtől sugárzó derűs arcokat
                        látva, akkor köszöntsük az ifjú párt, akik a mai
                        nappal a boldogság szigetére közösen evezhetnek el – kezdte meg a
                        szertartást a pap.</h3>
                    <h3>– Az örömtől inkább kissé sápadtak ezek az arcok. Mondom én, hogy
                        bolond a világ! – suttogta Bonifác.</h3>
                    <h3>– Csak Isten be ne lásson most az önmagából kifordult házunkba! –
                        suttogta Malvin.</h3>
                    <h3>– Akarod-e hű férjedül, szépséges Katalin, János úr egyetlen leánya,
                        az itt megjelent Rudolf urat, Lőrinc egyetlen
                        fiát, akit jóban és rosszban, nehéz és könnyed sorsban követni fogsz
                        örökké, a lét viharaiban és napsütéses óráiban
                        is kitartasz majd mellette, rút betegségben gondosan ápolod, hűséges
                        és figyelmes párja leszel mindenben, akiért
                        akár a tűzbe is tennéd a finom kezedet? Életednek e percében szentül
                        hiszed-e, hogy a szíved elég tüzes ahhoz, hogy
                        most frigyre lépj vele, a legnagyobb lángot vetve a föld porába? –
                        tette fel a szokásos kérdéseit a pap.</h3>
                    <h3>– Igen, szentül hiszem – válaszolta Katalin.</h3>
                    <h3>– És te, Rudolf, Lőrinc úr egyetlen fia, akarod-e feleségül venni az
                        itt megjelent szépséges Katalint, János úr
                        egyetlen leányát, akit jóban és rosszban, nehéz és könnyed sorsban
                        követni fogsz örökké, a lét viharaiban és
                        napsütéses óráiban is kitartasz majd mellette, rút betegségben
                        gondosan ápolod, hűséges és figyelmes párja leszel
                        mindenben, akiért akár a tűzbe is tennéd a vaskos kezedet? Életednek
                        e percében szentül hiszed-e, hogy a szíved elég
                        tüzes ahhoz, hogy frigyre lépj vele, a legnagyobb lángot vetve a
                        föld porába? – kérdezte a pap Rudolfot.</h3>
                    <h3>– Nos, fiam, kérlek, válaszolj! – mondta újra a pap, hogy
                        megszakítsa a kínos csendet.</h3>
                    <h3>– Igen, akarom – felelte Rudolf.</h3>
                    <h3>– Akkor hát csókkal szenteljétek és pecsételjétek meg ezt az őszinte
                        és végtelen egymáshoz tartozást Isten színe
                        előtt – kérte őket a pap, és elcsattant Katalin és Rudolf között egy
                        aprócska csók.</h3>
                    <h3>– Éljen hát az ifjú pár! Mindenki tapsoljon! Még egy csókot az ifjú
                        pártól! Lehet, hogy az, ami most kissé
                        megdöbbentő, később lesz csak örömöket gerjesztő. Ne izguljatok,
                        ünnepeljetek! – ujjongott örömében Lőrinc.</h3>
                    <h3>– Kifürkészhetetlen a sors, sodorjon hát magával az ár – kezdett
                        Malvin megbarátkozni a fejleményekkel, illetve
                        igyekezett tudomásul venni a helyzetet, mint ahogyan mindig is tette
                        az életében.</h3>
                    <h3>– Bízzatok a bölcsességemben, amit ma lát a szemem, ti is látni
                        fogjátok majd! Vessétek a szélbe a hétköznapi
                        arcotokat, és öltsétek fel helyette a legvidámabb ünnepet keltő,
                        boldog mosolyotokat! Kezdődjön a lakodalom! –
                        biztatott mindenkit az ünneplésre Lőrinc.
                        <h3>– Sminket akkor ide, mely lemosható, valaki fessen az arcomra
                            mosolyt! – élcelődött Bonifác.</h3>
                        <h3>– Zenét, bort! Peregjen a sok láb! – siettette a lakodalmat Lőrinc,
                            az nehogy haláltusába torkolljon, vagy egy
                            temetés hangulata szállja meg az ünnepnapot. – Én most elszaladok a
                            nászajándékért! – kiabálta a tömegnek önfeledt
                            mámorában, és már futott is ki a bálteremből.</h3>

                        <h2 class="cim">János úr vallomása</h2>
                        <h3>Többen gratuláltak a leendő szerelmeseknek, közben zajlott az
                            evészet és az ivászat. Miközben Lőrinc kiszaladt a
                            nászajándékért az ifjú pár részére, a tömeg egy része arra lett
                            figyelmes, hogy János úr nagyon rosszul érzi magát.</h3>
                        <h3>– Mi történt, János? Betegnek tűnik az arcod – érdeklődött ijedten
                            Malvin.</h3>
                        <h3>– Biztosan a nagy örömtől ájult el. Még az is lehet, hogy lemaradt a
                            lánya egybekeléséről. Segítsünk neki! – mondta
                            Bonifác, és segített leültetni egy fotelba János urat, mert a
                            szédülés kezdte egészen maga alá gyűrni.</h3>
                        <h3>– Bocsássatok meg nekem, kérlek, tudom, mi okozza a rosszullétemet.
                            Hozzátok, kérlek, a fületeket közelebb,
                            halljátok a közlendőmet! Szégyen rám nézve, de most már fel kell
                            hogy fedjem az eddig elhallgatott rejtélyem.
                            Eltitkoltam valamit, mindennek az okozóját, a hosszú-hosszú évek
                            vétkes és néma kínját. Kérem szépen a lelketeket jó
                            előre, hogy ne nehezteljetek rám érte! – remegte ki félholtan a
                            szavakat a szájából János úr.</h3>
                        <h3>– Mi lehet olyan nagy titok, amelyet ennyire félsz elmondani? Tudod,
                            hogy mi nem táplálunk hosszasan haragot
                            semmiért, beszélj nyugodtan, csak előtte ezt a pohár vizet kérlek,
                            idd meg! – nyugtatgatta Malvin, és odaadott
                            Jánosnak egy pohár vizet.</h3>
                        <h3>– Eddig hallgatásommal egy vétkes cselekményt idéztem elő, nincs rá
                            bocsánat, tudom jól, a pokolra jutok miatta,
                            érzem – borzongta át János úr minden porcikáját az eddigi rideg
                            hallgatás.</h3>
                        <h3>– Nyugodj meg, és ne félj, nem harapunk, és nem haragszunk, bármit
                            is tettél! – mondta gyengéd hangján Malvin.</h3>
                        <h3>– Réges-régen szólnom kellett volna, de a bátorságomat a bugyogómban
                            hordtam. Kérlek, ne ítéljetek elhamarkodottan,
                            elmondok hát mindent töviről hegyire – húzta az időt János.</h3>
                        <h3>– Több velőt a mondandódnak! – sürgette Bonifác.</h3>
                        <h3>– Eddig picike agyammal nem fogtam fel, mily hatalmas az ára az én
                            évekig palástolt csöndességemnek, de a mai napon
                            rájöttem, hogy szörnyű bűnt követtem el. Ezekben a percekben hatolt
                            a szívembe és onnan a szomorú tudatomba
                            józanító, sebes nyílként e leplezett bűnöm fájdalmat mérgező,
                            kegyetlen hasítása. Készteti most mindez bőszen a
                            lelkemet a borús és igaz szavak gyors megformálására, végre-valahára
                            – közölte János úr a tényeket csigaléptű
                            gyorsasággal.</h3>
                        <h3>– Gyorsnak éppen nem mondanám, de kérlek, mondd már! –
                            türelmetlenkedett Bonifác.</h3>
                        <h3>– Eleinte úgy gondoltam, hogy Karolina és Rudolf ártatlan szerelmét,
                            ha én nem is szólnék a bűnömről, úgyis
                            képtelenség lenne megakadályozni. Ők annyira összetartoztak, így nem
                            láttam értelmét burkolt vétkem felfedésének,
                            azt a sírba akartam vinni magammal. Oly nagy hévvel szerették, és
                            fürösztötték egymást a boldogságban, és mindenki
                            elfogadta furcsa érzéseiket már. Egyébként is, honnan sejthettem
                            volna, hogy egymásba habarodnak? – kérdezte
                            szabadkozva János.</h3>
                        <h3>– Képtelenségnek tűnt valóban, de kérlek, térj a lényegre! – mondta
                            minden idegszálát megfeszítve Malvin.</h3>
                        <h3>– Addig-addig hallgattuk el a titkot a feleségemmel, Máriával, hogy
                            az idő múlásával nem mertünk már róla beszélni.
                            Csak annak örülök, hogy ő már nem élhette meg ezt a
                            lélekmarcangolást – mondta János.</h3>
                        <h3>– Próbálj meg érthetőbben és egy kicsit gyorsabban a lényegre térni!
                            – kérte Bonifác.</h3>
                        <h3>– Legalább most az egyszer az életedben! – tette hozzá Malvin.</h3>
                        <h3>– Akkor valahára kimondom, a napvilágra hozom, a leplet lerántom, és
                            nem kertelek többé…</h3>
                        <h3>– Bökd már ki! – szólította fel erélyesen Bonifác.</h3>
                        <h3>– Katalin és Rudolf a vér szerinti testvérek, a te gyermekeid,
                            Malvin, Karolina pedig az én lányom, és Máriáé. Hát
                            ezt hallgattuk el éveken át. Nagyon sajnálom! – szakadt ki Jánosból
                            egy vízesésnyi könny, és a vízért kapott
                            ijedtében, majd ivott egy nagy kortyot, talán azért, hogy azonnal
                            pótolja elvesztett könnycseppjeit.</h3>
                        <h3>– Hogyan lehetséges mindez?! Én ezt nem értem! – csodálkozott
                            Malvin, és szinte fel sem tudta fogni a dolgot.</h3>
                        <h3>– Mennyit ittál ma, János? – kérdezte cinikusan Bonifác.</h3>
                        <h3>– Most egy új hóbortot kezd el, úgy látom – szólt közbe Katalin is.</h3>
                        <h3>– Józanabb vagyok, mint bármikor, nem ittam semmit. Értsétek meg,
                            hogy minden szavam igaz! – nyomta meg a szavakat
                            kissé erőteljesebben János úr.</h3>
                        <h3>– Akkor megvilágítanád nekünk, hogy megértsük mi is valahára, ez a
                            furcsa állítás a részedről miféle cudar
                            meggondolásból pattant ki, nyílott és kerekedett ily hatalmasra? –
                            kérdezte ingerülten Bonifác, akin látszott,
                            nemsokára elveszti az önuralmát. – Tán bizonyíték is van e
                            kinyilatkoztatás mögött, vagy tán élvezetet okoz tovább
                            nézni arcunk meredt tudatlanságát? – ordította most már Bonifác.</h3>
                        <h3>– Mária, amikor megszülte a kislányunkat, Karolinát, most oly
                            esztelennek tűnő, meggondolatlan ötlete nyomán
                            hirtelen cselekedtünk, és elcseréltük Katalinra, mert ő is pont
                            akkor született. Oly szép volt Karolina, pelyhes a
                            hajacskája, tengerkék a szemecskéje, rózsás az orrocskája, pont,
                            mint akkor Mária. Oly nagyon akartuk szeretni,
                            vaskos védelmet nyújtani néki, örömét kovácsolva gazdag jövőt
                            biztosítani szelíd léte számára. Gazdagabb életet
                            akartunk szánni osztályrészéül, mint amelyet mi adhattunk volna.
                            Gondoltuk, a tehetős királyi palotában jómódú lesz
                            élete. Elcserélte hát Mária a két gyermeket, a mi Karolinánkat a
                            királyi család Katalinjára. Hiszen egy napon
                            születtek, és még hasonlítottak is egymásra. Másnapra nagyon bántuk
                            a tettünket, de már késő volt sajnos. Nap mint
                            nap látva őket, a gondolat kiötlője, a tett elkövetője, Mária
                            szörnyű gaztettnek érezte pár nap után is. Hirtelen
                            ötlet volt, és végzetesen visszafordíthatatlan, hiszen ahogyan a
                            hajuk növekedett, egyre inkább látszott az eltérés.
                            Ahogyan teltek a napok, már nem is éreztük bűnnek, megszoktuk a
                            kialakult helyzetet, és elfogadtuk. Gondoltuk, úgyis
                            mindennap láthatjuk. Később a gondolat kiötlője, a tett elkövetője,
                            Mária mindezt ártatlannak érezte már, én pedig
                            jó férjként nem ellenkeztem véle. Idővel azonban nagyon megbántuk,
                            de visszakozni már nem lehetett – zokogta János.</h3>
                        <h3>– Nem tudom elhinni, ez őrület! Miért nem szóltál hamarabb? Hogy
                            tehettétek ezt?! Hiszen nincs a szádon lakat! Akkor
                            Katalin az én leányom, és Karolina pedig Máriáé? – ismételgette
                            Malvin, hátha a hangos szavak révén hamarabb
                            felfogja az imént hallottak értelmét és a tények súlyát.</h3>
                        <h3>– Bocsássatok meg, könyörgöm! – esedezett János.</h3>
                        <h3>– Te jó ég, apám, nagyot csalódtam! – kiabálta Katalin. – De hiszen
                            akkor te nem is az én apám vagy! – nevetett
                            kínjában Katalin.</h3>
                        <h3>– A rút vallomásod szerint akkor Rudolf és Karolina ártatlan
                            szerelme téves bolondság helyett kéjes boldogság is
                            lehetett volna, hiszen nem is testvérek – elemezte Malvin.</h3>
                        <h3>– És a mai napon kötött házasság pedig fertő – állapította meg
                            Bonifác.</h3>
                        <h3>– Hát, tulajdonképpen igen – motyogta János.</h3>
                        <h3>– Katalin, gyere ide hozzám, hiszen te vagy az én leányom! – ölelte
                            Malvin sírva a keblére Katalint. A két fekete
                            haj úgy olvadt egybe, mint egy sötét, kiterebélyesedett titok, mely
                            most lepleződött le. Utólag az ember nem is
                            érti, hogy nem vette észre a hasonlóságot, hiszen annyira
                            kézenfekvő.</h3>
                        <h3>– Óh, Mária, te galád, az ember mindjárt hány! Hol hagytad az eszed
                            abban a pillanatban, mert János úron nem
                            csodálkozom, de rajtad?! – mondta epésen Bonifác.</h3>
                        <h3>– Szívem oly zavarodott, tiltakozik. Ez annyira megbocsáthatatlan!
                            Biztosan csak a hormonok vették rá ily eszement
                            cselekedetre. A legszelídebb hajlamú és a legjámborabb érzésű ember
                            is kifordul magából e hír hallatán, sőt könnyen
                            fenevaddá válik, amiért nem is lehetne rá neheztelni. Ez oly
                            betegítő érzés, mely önmagát marcangolja, és darabokra
                            szedi. Szinte megsemmisít ez a villám, ez a baljóslatú rémség, ez a
                            kiúttalan tünet, és lelkem az ördöggé teszi.
                            Beszélednek gőzölgő örvényként a kusza gondolatok, én utat
                            mutathatok nékik, de visszatér az érzés, mint a hűséges
                            eb a gazdájához. A meggyökeresedett kín, a bent terebélyesedett láz
                            tanyázik a mellemben, szinte az állandó vihar, a
                            tipró fulladás vad érzetét keltve – vallotta meg bánatosan az
                            érzéseit Malvin.</h3>
                        <h3>– Őszintén sajnálom, Malvin, hogy nem szóltam hamarabb, és hogy
                            egyáltalán mindez megtörtént. Vallomásom
                            közzétételét mindig ellehetetlenítette a megfutamodás keserű íze a
                            számban. Nagyon sajnálom, hogy ilyen gyáva
                            vagyok. Féltem, és minél több idő telt el, bátorságom annál kisebbre
                            töpörödött, gyávaságom pedig csak terjeszkedett
                            – mondta őszintén bűnbánóan János úr.</h3>
                        <h3>– Elég! Hallgass inkább, minden bonyodalom okozója! Egy
                            vérvizsgálattal majd a vallomásodat leellenőrizzük, utána
                            pedig távozol a palotából. Katalin és Karolina itt maradnak, hiszen
                            ők ártatlanok ebben az egészben. Megértetted? –
                            kérdezte szúrós tekintettel Malvin, mint aki éppen most ébredt
                            öntudatra.</h3>
                        <h3>– Természetesen jó lesz így, megérdemlem. Ha előre sejtettem volna
                            ezt a mai fertő házasságot, szóltam volna előtte,
                            higgyétek el. Értsétek meg, bármikor bevallottam volna, Lőrinc
                            biztosan azon nyomban bebörtönöz vagy kivégeztet –
                            mondta védekezésül János úr.</h3>
                        <h3>– Így is meg fogja tenni, talán jobb, ha még most távozol a
                            palotából, így Malvinnak köszönhetően ép bőrrel még
                            megúszhatod. Szerintem mielőtt Lőrinc ideér, tedd is meg, ezt csak a
                            te érdekedben mondom. Egyébként is, a
                            legnagyobb bűnöd, hogy hagytad, Mária megvalósítsa esztelen ötletét.
                            Elcserélni két gyereket, kinek juthat ilyen az
                            eszébe?! Nem normális! A saját gyereküktől megváltatok csak azért,
                            hogy udvari hölgy legyen primadonna helyett?
                            Mekkora ökörség! Hiszen Katalinnak is jó élete van – zsörtölődött
                            Bonifác.</h3>
                        <h3>– Igen, de Mária attól félt, hogy bármikor rosszabbra fordulhat a
                            sorsunk, nem tudunk esetleg megélni. Bármikor
                            fordulhatott volna a kocka, de mondom, nagyon megbántam. Akkoriban
                            nehéz idők jártak felénk, Lőrinc felakasztott
                            volna – mentegetőzött János.</h3>
                        <h3>– Távozz inkább most, nem bírom hallgatni a nyavalygásodat, te
                            anyámasszony katonája! – pirított rá Malvin, de János
                            bűnbánó arccal maradt, és nem mozdult, mint egy félkegyelmű, aki
                            vállalni akarja tette következményeit.</h3>
                        <h3>– Csak Karolinát sajnálom, hogy ilyen ütődött apja van. Szegény, még
                            nem is tudja! – állapította meg Bonifác, és
                            megsimogatta Mária önarcképét a falon, miközben magában konstatálta,
                            hogy Karolina a gyönyörű szőke haját honnan is
                            örökölte.</h3>

                        <h2 class="cim"> Az égből pottyant halál</h2>
                        <h3>Mindenki megpróbálta megemészteni a megdöbbentő információkat és a
                            hallottakat, valamint értelmezni, hogy akkor ki
                            kicsoda és ki kinek a kije, illetve mentek a találgatások, hogy
                            akkor most mi fog történni. Mindenki élvezte, hogy
                            elmondhatja a véleményét erről a felfordulásról, még az italok is
                            jobban fogytak ennek hatására. Jobb kedve lett az
                            embereknek, persze nem azoknak, akik érintettek voltak, inkább
                            azoknak, akik nem. A köztudatba került egy igen
                            szaftos sztori, egy hosszú időre muníciót adó társalgási téma.</h3>
                        <h3>– Ne haragudj, drága Katalin, testvérem – furcsa ezt kimondani,
                            amikor az előbb még a feleségemnek tudhattalak –,
                            magadra kell hogy hagyjalak, sürgősen Karolinámhoz kell rohannom!
                            Kérlek, értsd meg, tudatnom kell vele a
                            legboldogabb hírt, hogy nincs akadálya az egybekelésünknek, a
                            szívünk eggyé válhat, hiszen nem is vagyunk testvérek,
                            sőt gyermekeink is lehetnek! – újságolta Rudolf kicsapongó örömmel
                            Katalinnak a tervét, és elindult, hogy megkeresse
                            Karolinát valamelyik szobában.</h3>
                        <h3>– Rudolf, várj egy percet! Tudtam, és szívem érezte, hogy a néhány
                            percig tartó magasztos pillanat, melyben az imént
                            volt részem, hogy a feleséged lehetek, csak illúzió. Rájöttem
                            közben, hogy a feléd irányuló szeretetem csak a
                            testvéri imádatból táplálkozik bennem. Te, aki valójában a testvérem
                            vagy, akit eddig úgy szerettem, és bár
                            birtokolni igazán nem is mertem, igaz, kívánt téged a gondolatom,
                            mert sejtette, minket valami más köt össze. Mindig
                            tisztában voltam véle, hogy nem engem illet a te szenvedélyed szele.
                            Mint egy piciny lepkécske egy röpke pillanatig
                            picit rajtam megpihentél, és felsóhajtottál a szívemben, de már
                            szálltál is tova el. Jó testvéred leszek, ígérem –
                            vallotta meg Katalin, miközben Rudolfot továbbengedte az útjára,
                            hogy Karolinát megkeresse, és Bonifác közelébe
                            lépett.</h3>
                        <h3>– Jaj, Katalin, mily változások történnek seperc alatt! Szeretheted
                            te az erdő zöldellő virágát, a napsütés
                            gyöngyöző sugarát, a születendő gyermeked ölelő karját, a leendő és
                            óvó édesanyád, Malvin féltő imáját. Szeretheted
                            a velem eltöltött meghitt beszélgetések óráját, a borospoharak
                            kábító mosolyát, az elhagyott asszony síró hangját és
                            a kicsiny világod vidám dallamát. Szeretheted a kék eget, a barna
                            földet és a kéjes csodát, szeretheted az örömöket
                            áldó könyvek sorát, szeretheted a világ összes kincsét, csak egyet
                            nem, az imádott férfid szívét, aki a testvéred –
                            sajnálkozott Bonifác.</h3>
                        <h3>– Igen, csak egyet nem, imádott Rudolfom szívét, a testvérem lelkét,
                            hiszen tudom már jól, hogy ő a testvérem, az
                            érzelmem iránta csak a testvéri szeretetem csírája és magja lehetett
                            – ismerte be Katalin, ezzel az érzése, amelyet
                            korábban Rudolf iránt táplált, teljesen átformálódott, csak azt
                            tudta biztosan, valami isteni szál köti össze őket.
                            <h3>– Akkor hát az enyém leszel? – termett ott hirtelen a semmiből
                                Gergely.</h3>
                            <h3>– Mindig jó voltál hozzám, és annyira kitartó, hát próbáljuk meg,
                                taníts meg szeretni! – nevetett Katalin.</h3>
                            <h3>– Már el is kezdem a leckét. Nézd, a csók minden kapcsolat alapja –
                                csókolta meg Gergely Katalint.</h3>
                            <h3>– A most kötött házasság pedig egy szörnyű titok eredményezte fertő.
                                Ha e titok nem lappang az időt rágcsáló vétkes
                                és végzetes hallgatás eredményeként ilyen sokáig, tán a házunkra nem
                                nehezedne most e maró félreértés. Jöjj ide,
                                Katalin, ölelj meg, leányom! Ó, Istenem, tégy rendet a zavart
                                elmémben! – szorította magához édesleányát Malvin,
                                Gergely pedig átölelte mindkettőjüket. Rudolf közben visszaérkezett,
                                de az arcán forrón perzselő indulatokkal.
                                Ijesztő látványt nyújtott. Valamit Malvin és Gergely vitéz fülébe
                                súgott, majd kifakadt a haragja:</h3>
                            <h3>– János, nézd, mivé fajultak a dolgok! – őrjöngött Rudolf.</h3>
                            <h3>– Mi történt, kedves fiam? – rémült meg Malvin.</h3>
                            <h3>– János úr ártatlannak tűnő bohózata és játéka, a szíve alatt
                                gondosan dédelgetett förtelmes hallgatása ezt
                                eredményezte! – üvöltötte Rudolf, és egy véres fátylat lobogtatott a
                                kezében. – Az én szép Karolinám, a szerelmem és
                                az életem értelmének véres fátyla ez, mely itt lebeg a kezemben!
                                János, látod mindezt? – tombolt és dúlt-fúlt
                                háborogva Rudolf.</h3>
                            <h3>– Mit jelentsen ez, Rudolf? – hökkent meg Bonifác.</h3>
                            <h3>– Elmondom – mondta fintorogva Rudolf, és egyenesen János úr szemébe
                                nézve folytatta: – Az én drága Karolinám önnön
                                élete ellen fordult mélységes keservében, és egy halált okozó tőrt a
                                szép szívéhez szegezett, majd nyugodni tért ő
                                távol éntőlem. Akkor még nem tudhatta és nem is sejthette, hogy mi
                                nem is vagyunk testvérek. Éppen sietve és örömmel
                                az esküvőnkre készülhetett, mire korábban édesanyánk boldogan
                                serkentette, mikor közölhették véle a szolgák, hogy a
                                menyasszony nem is ő lesz. Igaz is, apám itt van? – nézett körbe
                                Rudolf, de nem látta Lőrincet a közelben.</h3>
                            <h3>– Nem, ő sincs jelen, mert a nászajándékodért sietett el. Tudod, a
                                házasságod miatt. De mi történt Karolinával? –
                                szúrta közbe Bonifác, bár már sejtette.</h3>
                            <h3>– Ó, mily szörnyű a világ, hol a rút hazugság táptalaja saját
                                otthonodban burjánzik! Köszönjék hát meg az én
                                Karolinám halálát János úr titkának és az apám rám erőltetett
                                házassági tervének, de ne csak az ő halálát, hanem az
                                enyémet is! – kelt ki magából Rudolf, és az ajtónál álló Gergely
                                vitéz kardjába rohant oly hirtelen, hogy nem
                                sejthette senki az előre eltervezett szándékát.</h3>
                            <h3>– Legyen káosz neve a tettnek! – kiabálták többen, majd a lárma
                                fokozatosan veszített az erejéből, végül a néma
                                csend győzedelmeskedett, és lett úrrá a termen. Mindenki lesütött
                                szemmel nézett maga elé a szinte már kellemetlenül
                                hosszúra nyúló csendben, végül egyedül Bonifác merte megtörni a
                                hallgatást, és beszélni kezdett – tette ezt sokszor
                                zavarában is:</h3>
                            <h3>– Mily szörnyű lavinát hordoz a föld a hátán! Vészjósló most az
                                arcom, akár egy kis időre költő lehetnék, hiszen
                                véres halált hozott a nász, és reszket a reményvesztett vendégség.
                                Oly sokszor bántottam a csendet, amiért böjtöl az
                                újkor szelleme, időmámora élezetlen, és eseménytelen porélete. De
                                most vészjósló az arcom, akár egy kis időre költő
                                lehetnék, hiszen gyalázzák az ártalmatlan vért. Dühös fegyver a vad
                                szóra táncol, két ember is veszti az életét, és
                                ez élesztheti a költő érzelmét. Tornyosul a haragkő a szívemben, és
                                ez hoz majd babérkoszorús hírnevet? Költők,
                                egyesüljetek velem, és tiltakozzunk a halál és a fájdalom ellen!
                                Rántsuk le a hivatásunk leplét, és legyünk a
                                világgal őszinték! Ó, sors, hívom ismét a csendet, hozz nyugalmat a
                                megtört vendégségnek, és teremts az alkotásodban
                                rendet és a gyermekszíveknek helyet! A költők gondolatait űzd el, a
                                pennáik vérét szárítsd fel, a fájó érzelmeiket
                                zabolázd meg, és adj békességet a földi térnek, mert ily áron nem
                                kell egyetlenegy költő sem a népnek, inkább tegyél
                                bilincset a kezükre! Legyenek szóban nincstelenek, majd a nép
                                megsüti a kenyerüket! – mondta Bonifác lányos
                                zavarában, mert a két hozzá közel álló személy halála nagyon
                                megviselte, és mert zavarában mindig beszélnie kellett.</h3>
                            <h3>– Ezt nem tudom elhinni! Most kaptam egy testvért, és máris
                                elvesztettem, ahogy a drága Karolinát is. Micsoda
                                félreértés történt! – hápogott sírva Katalin.</h3>
                            <h3>– Mi történhet még? Ég szeme, merre nézel, hát nem veszed észre
                                miféle szörnyűség tombol a házunkban? Szörnyű ez az
                                álom. Ébredjek! Fátyolt a szememre, mert látni se akarok! – mondta
                                remegve Malvin. – Lelkemet az ájulás környékezi,
                                hiszen most vesztettem el a gyermekeimet, mert Karolina az én
                                gyermekem marad örökre. Vakmerő gondolat, isteni
                                elszántság, ábrándozó tyúkagy, ha most nem vetem le rám szabott
                                földi szerepem! A férjem, Lőrinc hazug zsarnokként
                                csak játszott a szavaimmal, és gúnnyal csitított, mintha habkönnyű
                                ingerem lenne. Csak nevetett és kacagott az
                                őszinte hitemen, pedig már régóta elkopott a lelke tükre. A lelkemet
                                szennyezte, mert fonnyadt már a mellében a
                                jóllakott szerelem. Mindig csak megvesztegette a szívemet a föld
                                összes kincsével, de miatta a gyermekeimet
                                elvesztettem! – dühöngött Malvin. – Ideje lesz a lelkéből a
                                hűségemet elűzni. Ég, kérlek téged, altasd el a
                                fájdalmam, és engedd, hogy megcsaljam a létet a halállal! –
                                fohászkodott az égiekhez Malvin. – Oldd fel a gondot a
                                szívemből, Istenem, mert ez egy lélekölő játék, amely velem
                                történik, és nem tud már gyógyítani a kijózanodás sem,
                                érzem. Ne gyötörd tovább a bensőm, te merénylet borzalma! – kiabálta
                                Malvin. – Már rég összetörted minden kincsemet
                                a lelkemben apró darabokra, csírája és magja is eltűnt, és nem hord
                                már gyűrűt – fakadt ki Malvin. – Minden
                                gondolatom csak a zavartságom értelmetlen szolgája, beismerem. Létem
                                bűzös életuntsága csörgedezik és árad szét a
                                bűnös ereimben. Rettegés csak, mi átjár. Hályog volt a szememen. Az
                                ítélő érzésem megcsalt és elhagyott, távozz hát
                                most éntőlem, többé ne is lássalak! Újra rút csapdába ezentúl már
                                nem csalhatsz! Józan ész, te meg eltűntél? Hol
                                voltál, mikor hívtalak, mikor szükségem lett volna rád? Miért adtál
                                a fülemnek hamis tanácsokat? Miért nem
                                figyelmeztettél, hogy téves úton járok? Hogy létezel, már bánom!
                                Látod mindezt, János? – sírt remegve Malvin, és
                                lerogyott az egyik fotelba. Bonifác lépett mellé, és megpróbálta
                                vigasztalni:</h3>
                            <h3>– Vizet, emberek, gyorsan, kérlek, segítsetek, élesszük újra
                                gyorsan! Mihamar! Malvin, édes, ébredj, ne hagyj most a
                                fejetlenségben magunkra! Csüggesztő gondolat, amely átjárhatja most
                                az agyadat, és, gondolom, szép hosszú sorban
                                félholtan kavarognak a fejedben, emiatt azt érezheted, hogy ez a
                                levertség nem lesz már álmatag, és árad szét torz
                                lelkedben, de higgy nekem, én segítségedre leszek, amíg csak létem
                                végzem. Éledj fel! Lehet, most tüske mérgezi a
                                lelkedet, a csalódás tüskéje, mely a szívedet zsugorítja és a
                                létedet nyomorítja. Gondolom, most úgy érzed, hogy
                                garasos érdek fűz már e világhoz, e rendező szellemhez, e sértett
                                nyugalmadhoz, és hogy közömbös lettél, mint a nagy
                                halál előtt a szomorú lélek rút paralízise, de kérlek, ne hagyd,
                                hogy eltompuljon a hited, hanem higgy, kérlek, a
                                cselekvés hőseinek, és szedd össze magad, mert én melletted leszek –
                                vigasztalta Bonifác.</h3>
                            <h3>– Ó, Bonifác, a bús szívem pitvara az én édes véreim, a két
                                szeretett gyermekem halála miatt üresen kong, mely tudás
                                a mellemet sorvasztja. Unom már a mindenünnen leselkedő gazságot, a
                                bánat fullánkjait és a harcok bő mérgét.
                                Elfáradtam. Oly tudás gyűlt a gyomromba, mely számomra
                                emészthetetlen, mely letöri a kedvem, lehangolja az összes
                                húrom, ráadásul Lőrinc hamisságáról és gaz beszédéről is tudomással
                                bírok. Nézd a fülem, hogyan égette meg már több
                                ezer gyötrelem, és most azt zajongja nekem, hogy csúf, bokros bűnt
                                elkövető ölel engem a királyunk képében. Rozsdás
                                már az én elvakított hit nélküli szívem – sírta el magát Malvin.</h3>
                            <h3>– Kedves Malvin, ez a ház most látszólag a visszataszító bűn
                                fellegváraként lebeg előtted, de emlékezz, nem ez volt
                                régen! – biztatta Bonifác.</h3>
                            <h3>– Az elveszített harc emléke nem fakul meg a mindent őrző szívben.
                                Meglátod majd, most kovácsolom a szívemet erős
                                vas anyaggá, melyet nem hajlít majd sem kéz, sem nem tör meg semmi,
                                és a jóságra lesz majd meddő, az érintésre
                                kemény, és a szavakra érzéketlen – törtek elő Malvin kétségbeesett
                                szavai a lelke legmélyéről úgy, mint egy
                                forrásból a földrengés után.</h3>
                            <h3>– Ó, te kudarc, minden szép lelket csak kiforgatsz, a szívek
                                tanyáját összezúzod, és bennük oly dal leszel, mint egy
                                bús, keserű zaj! Ó, te könnyeket árasztó kudarc, az undokság
                                legsötétebb színe, te bárdolatlan ész, te belső emberi
                                szenny, te elsorvasztó isten, te kárhoztatott undor, betegségként
                                terjedsz az emberi láncszemeken futva, és
                                megfertőzöl minden lelket! A balga ember nem látja, hogy ő maga is
                                egy láncszem, amely terjeszti a kudarcot, mert
                                tiszta láncszemekként indulunk útnak mi mindannyian, majd az átélt
                                kudarcok miatt mi is csak kudarccal szolgálunk
                                másoknak, mindez pedig a forró bűn örvénye – kelt ki magából János
                                úr, miközben az ajtóban megjelent Lőrinc egy
                                gondosan becsomagolt, óriási díszdobozzal, amelyet nászajándékba
                                hozott Katalin és Rudolf részére. Bár az események
                                igencsak más irányt vettek távozása óta, ám erről a király nem
                                tudhatott.</h3>
                            <h3>– Éljen az ifjú pár! Ünnepeljünk, és pezsgőt vedeljünk! Bort is
                                nekünk! Íme az ajándékom… – akadt meg Lőrinc szava,
                                mintha szálka ment volna a torkára. – Malvinom, mondd, mi történt?
                                Túl nagy volt az öröm? Milyen hallgatag
                                vendégsereg ez?! Te meg itt pihengetsz? – kérdezte meghökkenve
                                Lőrinc, aki nem vette észre Rudolf holttestét a
                                földön.</h3>
                            <h3>– Vagy talán az üröm, Lőrincem – mondta Bonifác.</h3>
                            <h3>– Mi történt? Feleljen már valaki! Kedvesem, térj magadhoz! Szólalj
                                meg, Malvinom! Nincs, aki feleljen? Senki nem
                                szolgál válasszal a királyotoknak? – sorjázta kérdéseit Lőrinc, de
                                egy sem talált célba, mert a csend nem adta meg
                                önmagát.</h3>
                            <h3>– Ó, Lőrinc, mit tettél?! Egy félresiklott házasságot erőltettél, és
                                véle halált idéztél elő! És tudd meg, tisztában
                                vagyok véle, hogy te egy elvetemült gyilkos vagy! – könnyített
                                lelkén végre-valahára Malvin, mert már oly régóta oda
                                szerette volna mondani ezt a férjének.</h3>
                            <h3>– A kripta, ott jártál? Utánam osontál, igaz? Mert mindig a
                                nyomomban jársz! A gyónásom hallottad? Követtél engem? –
                                rázta meg Malvint Lőrinc. – Vétkem ismered? Felelj! –
                                erőszakoskodott tovább.</h3>
                            <h3>– Megtudtam a tetted, hogy Olivért szánszándékkal megölted! –
                                hullottak Malvin könnyei patakokban.</h3>
                            <h3>– Miként mutatkozzam így előtted? A bűnt eltitkolni nem lehet.
                                Tudom, szörnyű és megbocsáthatatlan, amit elkövettem.
                                Hidd el, feltártam volna ezt bárkinek a világon, még Istennek is
                                bevallom, csak neked ne kellett volna, előtted oly
                                nagyon szégyelltem. Mint egy gyilkos jelenek meg most fejedben?
                                Ismered már a tettem, hogy a szerelmed vére tapad a
                                kezemhez. Nem tudok már a két szép szemed fényébe nézni többé, ó, én
                                szerencsétlen! Minden este láthatnám az orcádba
                                belevésve az irgalmatlan megvetésed! És mit ér a létem, ha nem
                                nézhetek a szemedbe? Nem, ezt nem hihetem! Hinni
                                képtelen vagyok, egy ilyen gyönyörű esküvőn, ahol fiunk megnősült,
                                és te a bűnöm terhe alatt belebetegedsz a
                                tettembe? Ezért vesztetted eszméletedet? Rudolf legboldogabb napja
                                ez, és te ebbe beleroskadsz? – zokogta Lőrinc.</h3>
                            <h3>– Tán a füleden és a szemeden ül a seggfejed? Az imént mondtam el
                                neked, hogy gyermekeink halottak! Felfogtad? Nézz
                                körbe! Nemrég tudtam meg a hírt, hogy mi egy hatalmas hazugságban
                                éltünk eddig! Félreértett a házasság, amelyet jó
                                előre kiterveltél és véghez vittél, érted ezt? Nézd, vagy nem érted,
                                férjem? Szegezd rá a tekintetedet a másik
                                ajtóra, oda, ahol Gergely áll, és pásztázd a földet! Látod a fiadat
                                már, és kezében a véres fátylat? Na, ezt
                                okoztad! Ja, és mellékesen, Katalin a mi leányunk, Karolina pedig
                                János úrnak a leánya, gondoltam, elmondom, és
                                szólok róla, az imént hallottuk János úr vallomását a távollétedben.
                                Nézd a fiad, ott fekszik halottan, ezt
                                akartad?! – kérdezte dühösen Malvin.</h3>
                            <h3>– Ó, fiam és leányom, mit tettem! – siránkozott térdre rogyva
                                Lőrinc.</h3>
                            <h3>– A lelked ürességét fürdetted csak a tágult és átderengő
                                misztikummal, a kósza nyugodtsággal átszőtt gyarló
                                vágyódásokkal, a tévelygő örvényekkel, a mesterkélt és elemésztő
                                eredetiségeddel, az elbutult szépérzékeddel és az
                                apokaliptikus ékesszólásoddal, mely mind benned rejtőzött, az
                                undorító hatalomvágyaddal egyesülve és vegyülve –
                                ontotta ki lelkéből a szavakat Malvin.</h3>
                            <h3>– Kétely ül most a szívemen, vajon szeretsz te még engem? – kérdezte
                                Lőrinc, de rögtön ő maga is meghökkent az oda
                                nem illő felvetésen, egyszerűen csak kicsúszott a száján.</h3>
                            <h3>– Lásd, tévútra jutottál, tökéletlen és sötét dicsfénymásolatod a
                                nagy tespedő semmi! – kiabálta Malvin ezernyi
                                késszúrással a hangjában a Lőrincnek szánt sértést.</h3>
                            <h3>– Tőrt mártasz a szívembe, és megforgatod? – kérdezte zokogva
                                Lőrinc.</h3>
                            <h3>– Nézd, milyen fátyolos az ég! Egy démon szerencsétlen, lázas rabja
                                vagy te, egy feldúlt zavarodás és
                                megemészthetetlen belső borzadalom előidézője! Oly búsan, de
                                visszatérnék az őgyelgő lelkemmel most már az Istenem
                                lelkébe, ha képes lennék rá, még ma este – könnyezte Malvin.</h3>
                            <h3>– Elég, nem hallgatlak tovább, idegesítő ez az értelmetlen
                                siránkozás! Minden apró gondolatod csak tűpárna a
                                lelkemnek! Okosan és józanul igyekezzünk mától élni. Érzéseidet
                                igázd le! Te szúrod a saját szívedbe irgalmatlan
                                tőrödet, minden, amit mondasz, csak gyermekes lázadás. A magvas
                                gondolkodásod darabol és trancsíroz őrült és
                                ellentétes irányokba téged, ami terméketlenül üldözi és öli meg a
                                másikat és önmagadat is. Egy önkitalált dobozban
                                élsz, és gátolod önmagad és társaid bokros fejlődését – mondta
                                ingerülten Lőrinc.</h3>
                            <h3>– Ó, Jézus, szólítlak én, a nagy Isten gyermekét! Figyelj most a
                                szavamra, és adj a fülemnek eledelt! Segíts,
                                kérlek, hadd tudjam meg, merre jár Rudolf és Karolina földről
                                felszállt kis lelke! Vajon csillagkoszorút és
                                égszínkék ruhát viselnek? Boldogok az örökkévalóságban? Kérlek, adj
                                hírt most róluk egy szivárvány jelében, és hozd
                                látványát szemünk elébe! – esedezett Katalin, mert már nem bírta
                                Malvin és Lőrinc szócsatáját hallgatni.</h3>
                            <h3>Azok, akik éppen az ablakon kilestek, ekkor konstatálták, hogy
                                csodával határos módon egy szivárvány jelent meg a
                                királyi udvarban, pontosan a szökőkút tetején körkörösen átívelten,
                                a víz tükrében két másik aprócska szivárványt
                                megfestve. Az égi jelenés még a kőfalat is átölelte, és a falon
                                ívelt fel pompázó színekben. Látványa azt az érzést
                                keltette a szemlélőkben, hogy egy anya, ki a szeretett gyermekeit
                                karjával átöleli, még egy utolsó csókot ad a
                                szeretteinek, akiknek összeolvad a szíve egy aprócska pillanatra az
                                örökkévalóságban, és a karjuk egybefonódik egy
                                lehelet csókjában. Ekkor megjelent a jó öreg Poszeidón a háromágú
                                szigonyával, és egy igen erős ütéssel, mellyel
                                megmozgatta a királyi udvar sziklakertjében lévő kősziklákat,
                                forrást fakasztott, és annak a víznek az édes
                                melegével elárasztotta a Karolina és Rudolf miatt szomorú, bús
                                szívek sivatagát. Amikor már minden megtört mellben a
                                forrás melegsége csörgedezett, a szent víz meleg vize a két halott
                                lelkét kiemelte a magosba. Ekkor Janus, a kezdet
                                és a vég ura, akinek mindkét arcán búsul a szája, aki a múltat
                                széppé teszi, és a jövőt megrémiszti, a kapuit most
                                meglepő módon bezárta, miközben a Moirák nem pihentek, hanem
                                dolgoztak, mint a hangyák, mint a kis rabszolgák,
                                kimerülten és szüntelen, hogy Atroposz ollóját elcsenjék, és
                                elrejtsék, amit végül sikerült is nekik véghez vinni.
                                Atroposz legnagyobb megdöbbenésére nem lelte az ollóját, így a két
                                szerelmes életfonalát nem tudta elvágni, nem
                                tudott a nagy őserő hű szolgálója lenni és annak tervét
                                beteljesíteni. Fellázadott hát, és elsietett egy fontosabb
                                dolgára, veszve hagyva feladatát. Furcsa érzést keltett mindenkiben
                                ez a röpke jelenet, de megfejteni senki sem
                                merte, a látomás eltűnt, és hirtelen mindenki értelmezgetni kezdte,
                                majd gyorsan feledte.</h3>
                            <h3>– Nagyobb büntetésem már nem is lehetett volna, feleségem, Malvinom,
                                aki a fotelban félholtan ülsz, a két gyermekem
                                a halál markában, végül kiderül, más a leányom. Istenem, segíts,
                                kérlek, ennyi felesleges vérengzés után jöjjön még
                                egy halál! Elmém nem felejt. Nyugtatnom kell a bánatom, így katonák,
                                Pongrác urat hívatom! Hadd nyugtassa szívem az,
                                hogy Pongrác uram se ússza meg: a büntetése halál. Azonnal szóljatok
                                a katonáknak! – mérgelődött Lőrinc.</h3>

                            <h2 class="cim">6.rész</h2>
                            <h2 class="cim">Pongrác úr felakasztása</h2>
                            <h3>A katonák hozták Pongrácot Lőrinc elé a bálterembe, a vendégség csak
                                leste a történéseket. Anna és Arnold egymást
                                átkarolva közelebb léptek. Lőrinc intett a nagy közönségének, hogy
                                mindenki vonuljon ki a királyi udvarra, ahol az
                                ítéleteket szokták meghozni. Lőrinc úgy érezte, az előző percekben a
                                hóhért akasztották, de most ő fog
                                felülkerekedni, és végre ő mondhatja meg, mi legyen. Nagyon szerette
                                az irányítást a saját kezében tartani. Az
                                inasok letakarták fehér lepedővel Rudolf holttestét és Karolina
                                véres fátylát. Malvin, Katalin, Gergely és Bonifác
                                elmondott egy közös imát Rudolf elhunyt teste felett, majd kezükkel
                                keresztet vetettek. Mindenkire a szomorúság
                                végtelen és szűnni nem akaró sötét leple nehezedett.</h3>
                            <h3>– Mélyen tisztelt hölgyeim és uraim, jöjjenek karnyújtásnyira, ide,
                                a közelembe, drága ludaim! Nézzük és tárgyaljuk
                                ezt az éktelenül otromba ügyet sebtében, és ne teljék el a
                                törvényszékidő komótosan, főleg ilyen mondvacsinált,
                                ügyetlen és egyértelmű ítélkezésre, amely oly hasznavehetetlen, de
                                nem érdektelen. Kérlek, üljetek le a kerti
                                székekbe illően, jó, hogy ideértetek mind kellő időben, induljon
                                ezennel a disputa könyörtelenül, vadon habzó
                                szájjal és habozás nélkül. Ezennel nyilvános ülésem megnyitom, a
                                szavaitokat közöljétek, immáron iszom. Úgy hozta ma
                                a hatalmas sors, hogy a lábainkkal és a fenekünkkel összegyűljünk
                                itt, a kertben, és a szemünket eltakarva a két
                                gyermekem halála miatt, de mégis a szánkkal és az eszünkkel ítéletet
                                hozzunk Pongrác úr cselekedete felett – kezdte
                                beszédét Lőrinc. – Nincs ínyemre a dolog, és nem nagy örömömre
                                teszem mindezt, de a döntést ki kell hirdetnem. A
                                figyelmünk mielőtt elkalandozna a rend törvényéről, ne felejtsük el,
                                hogy ez az úr itt mit tett. Bármily gigászi
                                keserűség is van most a lelkemben a gyermekeim miatt, a rend
                                fegyelmezése ettől még nem állhat meg, elvégre a
                                kötelezettségeinket nem írhatják felül az érzelmeink. Az országunk
                                biztonsága, a népünk igaz hite, a vendégsereg
                                igazságérzete, ezek mind-mind tőlünk is megkívánják az őszinte
                                becsületet. Rendnek és fegyelemnek kell lennie a
                                házunkban! Gaz tettért igaz büntetés jár! Népünk nem élhet
                                félelemben! – Majd nagy levegőt vett Lőrinc: – Ez az
                                ember itt előttetek Pongrác úr, nem más ő, mint aki vérszemet kapott
                                a húgom, Annácska kezére, és természetesen
                                minden számítást kikalkulálva a királyi vagyonomra is, illetve a
                                fejem koronájára. Rút és előre kitervelt, konok
                                szándékkal akarta a célját elérni, miközben több éve Gyémánt
                                kisasszony szeretője. Ártatlan megjelenése, szelíd
                                külseje csupán a megtervezett csapda része, mögötte egy vipera
                                számító és vad lelke lakozik. Most halljátok a
                                húgomat, hogy ítélni tudjatok – fejezte be Lőrinc a szónoklatát.</h3>
                            <h3>– Az idei Anna-napi bálon, mely a legszebb volt a számomra – dobott
                                Annácska egy édes mosolyt Arnoldnak –, melyet
                                minden évben oly nagy vigadalommal rendezünk meg a gyönyörű családom
                                és a magam örömére, egy igen csúnya
                                lelepleződésnek voltam szem- és fültanúja. Ez a férfi előttetek
                                mételyes szavakkal a fülemet csiklandozta egész
                                este. Tette mindezt azért, hogy a giccses és cicoma beszédével
                                könnyen és fürgén megédesítse a kiéhezett
                                fantáziámat, és a szívem belehabarodjon a hazug szavaiba. De az
                                eszem felnyitotta a szemem annyira, hogy a
                                túlékesített köntösében megláthassam a csalás furfangját, így nem
                                késlekedve szóltam Lőrincnek, a fivéremnek, hogy
                                derítsen fényt a szélhámosságra és a kóklerségre. Lőrinc szaporán
                                kiderítette, hogy eme úrnak szeretője van Gyémánt
                                kisasszony személyében, sőt azt saját maga vallotta be Lőrincnek
                                szinte a mellét döngetve, és hogy én valóban csak a
                                ház vagyonának megszerzése miatt kellek neki. Tudomásom szerint a
                                szándékai nem őszinték. Remélem, nem tévedek –
                                mesélte el a történteket keserűen Anna.</h3>
                            <h3>– Halált rá! Halált a csibészre! – kiabálta be Arnold.</h3>
                            <h3>– A történethez hozzátartozik még, és annak a fontos részlete, hogy
                                egy hűséges hírnököm pár nappal korábban
                                feltárta előttem, miszerint két kisasszony szóváltása jutott a
                                fülébe, így jutott a tudomására, hogy ez az úr itten
                                erre a tettre alamuszi és köpönyegforgató elhatározással készül, és
                                a bálon a húgomat a tánc közepette áll
                                szándékában elcsábítani. És most felelj, te bitang, mit tudsz a
                                mentségedül felhozni? – kérdezte dühösen Lőrinc.</h3>
                            <h3>– Én bár meglehet, hogy mézes szavakkal közeledtem Annácskához, és
                                bár a szememet valóban elbűvölte a káprázatos
                                szépsége, és bár a szívemet reptében elrabolta a tüneményes
                                bájossága, de minden egyes szófoszlányom, amelyet néki
                                ajándékoztam akkor, aznap este, csak vegytiszta, igaz és őszinte
                                érzelmektől fűtötten keletkezett és terebélyesedett
                                itt, a mellemben. Nem volt benne ámítás, hazugság és szemenszedett,
                                álnok szándék, megesküszöm az életemre. Lőrinc
                                királyom, sem a vagyonod, sem a büszke trónod kincse nem vezérelt és
                                motivált engem ebben az ügyben, kivéve Annácska
                                kivételes szépsége, amelyért a mai napig tüzel a szívem szüntelen –
                                hebegte Pongrác, mire zúgolódás kapott szárnyra
                                a vendégsereg felől, mert pofátlannak és merésznek érezték Pongrác e
                                kijelentését. – Sőt, Gyémánt kisasszonyt az
                                ominózus este ismertem csak meg, viszonyom sosem volt ővéle. Hogy a
                                szeretőm lenne? Ez nevetséges, azért mégiscsak
                                van ízlésem! – állt ki magáért Pongrác már-már határozottan,
                                miközben a sokaságban Gyémánt kisasszony kissé
                                visszahúzódott a tömegben, nehogy felismerjék és lebuktassák az
                                emberek.</h3>
                            <h3>– A lélegzete sem más, mint álnok képmutatás. Ne higgyetek neki!
                                Fennkölt szavak dagálya minden megnyilvánulása.
                                Pénze alig, egyértelmű, hogy a trónra ácsingózik. Mindjárt elönt az
                                epe a zöldségei hallatára! – lelkesítette a
                                tömeget Pongrác ellen Arnold.</h3>
                            <h3>– Higgyétek el, hogy a szívemből szólok! Miért nem hisz nekem senki?
                                Hát nem lehet engem megérteni? – mondta ezer
                                késsel meggyötört szívéből Pongrác.</h3>
                            <h3>– Nagyon eredeti – mosolygott Arnold. – Hozzunk hát ítéletet!</h3>
                            <h3>– Valóban hozzunk ítéletet, legyen rend sebtében! – értett egyet
                                Arnolddal Lőrinc.</h3>
                            <h3>– Ne gyötörjük tovább Anna szívét keservesen! Ölelj meg, kedvesem!
                                Sajnálom, hogy ezt látnod kell, de már
                                biztonságban vagy mellettem. Ezentúl én oltalmazom a sorsodat.
                                Halált a bűnösre, hisz furmányos! – kiabálta Arnold,
                                miközben Pongrác Annácskához lépett, és ezt mondta:</h3>
                            <h3>– Igazság szele, fújj irányomba, vidd el a valóságot Annácska fülébe
                                és onnan a szívébe, szépen kérlek! Térdet
                                hajtok előtted, szép ibolya, drága Annácska, és hallgass meg,
                                kérlek! Ki melletted áll, csak a hazug szitkot leheli
                                a füledbe, lásd, kérlek, mindezt meg! – kérlelte Pongrác Annát. –
                                Pillants le rám, törékeny illatos virágocska,
                                nyugodtan, ki most az elme sötét szürkületére hallgatva ezzel a
                                gonosz alakkal mutatkozol, kinek most egy széltoló
                                és rút kézpár az otthona, akit a rideg természet, ha vele maradsz,
                                magányra fog ítélni, te drága. Én figyellek téged
                                egy ideje innen a hideg társtalanságomból, a kegyetlen és
                                szégyentelen vadóc ítéletemet nevetve, kit a sors, oly
                                drága gyöngyibolya, e helyre teremtett, és kire útján egy szerelmes
                                férfi elcsodálkozva mered. Te sajnos nem
                                sejtheted, talán nem érted meg soha, hogy mily csúf játékot űz veled
                                a gonosz ősi csoda, hiszen látnod kellene, hogy
                                a nyugalmadat az Arnold-képű sárkány meg fogja törni, és a parányi
                                léted be fogja szennyezni képmutató árnyéka és
                                sivítása. Rossz helyre helyezkedtél, árva kis ibolya, rossz helyre
                                érkeztél meg, boldogtalan rózsa. Rossz helyre
                                feküdnél, ártatlan orgona? Rossz helyen talált magod termékenynek
                                tűnő, de hamis földet, mert rossz helyre sodorta a
                                tévedésed és a kifinomulatlan emberismereted szele. Neved sincs
                                talán, magod alig elhagyva, nevem sincs már, életem
                                lassan elhagyva, mert rossz helyen talált a magunk termékenynek
                                tűnő, de hamis földet, mert rossz helyre sodorta a
                                tévedésünk és a kifinomulatlan emberismeretünk szele. Oly rossz
                                helyre sodort minket a sors keze – vallotta meg
                                Pongrác az érzéseit.</h3>
                            <h3>– Ne szólj így, kérlek, Pongrác, egy szó se hagyja el többé a szád!
                                Ezekkel a kételyekkel, melyeket a szívembe
                                ültettél, a végzetes virágsorsom kísérteném, és ezek igazsága felől
                                meg nem bizonyosodhatom – mondta bizonytalanul
                                Annácska.</h3>
                            <h3>– Anna, vedd észre, csak provokál a halálfélelme okán! –
                                erőszakoskodott Arnold.</h3>
                            <h3>– Nem tudhatjuk, Arnoldom, biztosan, nincs kézenfekvő bizonyítékunk
                                – védte Pongrácot Anna.</h3>
                            <h3>– Oly tudatlanok vagyunk, hol van hát a hírnököm? Legyen ő a
                                bizonyítékunk – vágott közbe Lőrinc.</h3>
                            <h3>– Hazament már, de a szavai alátámasztották Pongrác bűnösségét –
                                bökte ki Arnold.</h3>
                            <h3>– Mit bánom én a halált, ha Annácska egyetlen csókját a magaménak
                                tudhatom, hát vidáman vállalom! – nevetett
                                Pongrác.</h3>
                            <h3>– Anna, vedd észre, csak provokál téged a halálfélelme okán! –
                                mondta Arnold.</h3>
                            <h3>– Ölelj és szoríts magadhoz, Arnold! Segíts, hogy miként legyen! –
                                kérlelte Anna, és közben megölelte Arnold urat.</h3>
                            <h3>– Tudod, kit ölelsz most? A rókamosolyú ördögöt! Ő tanított engem a
                                nyájas szavakra, a külcsínre, a manipulációra,
                                és véle megtörte szelídségemet, bűbájos köntöst adva a lelkemnek. De
                                ledobtam már mindezt a béklyót magamról –
                                nevetett Pongrác.</h3>
                            <h3>– Ugyan már, csak egy kis jómódorra, illemre neveltem a mocskos
                                szádat, és udvarias beszédre. Faragatlanságodat alig
                                tudtam betörni, megizzadtam benne. Ezt inkább köszönd meg! Akkor még
                                nem tudhattam és sejthettem, hogy mire
                                készülsz, te bitang, és miért veszel nálam leckéket, de mára
                                kirajzolódott, mire készültél. Halált rá! Élete hadd
                                repüljön el, mint füst a ködben! – lelkendezett Arnold.</h3>
                            <h3>– Az utolsó kívánság csak kijár, amely az lenne, hogy Annácska adja
                                a csókját énnekem! – kérte Pongrác, és Annácska
                                búcsúcsókot hintett Pongrác szájára, azután pedig azonnal
                                megkezdődött az akasztás, a hóhérsegédek munkához láttak.
                                – Földi egyszerűségemmel szerettelek, Annácska, tiszta szívemből. A
                                két szemem korábban a te látványod
                                megcsodálására szolgált, de mára csak sírásra való eszközként
                                működik. A lelkem, mely a legtitkosabb kamrámban
                                legbelül lakozik, kolosszális reszketésbe kezdett, de nem a
                                halálfélelem miatt, hanem mert téged elveszíthet. Remegő
                                ereje sugárzik szét a legparányibb hajszálereimbe is – sírta Pongrác
                                keservesen, miközben akasztották.</h3>
                            <h3>„Most, amikor elsírta magát előttem, amikor nem szégyellte
                                megmutatni a szívét, most, amikor a remegő hangjában
                                megéreztem a lelkét és lénye egész mivoltát, annak eredendő
                                származását és hovatartását, most úgy érzem, hogy bármit
                                is tett ellenem, és bármit is tettem én ellene, mégis szeretjük
                                egymást. Korábban, amikor a saját maga által
                                felállított és kreált színfalak és szerepek mögött még nem láttam a
                                lelkét, oly távol állt tőlem. Bár akkor is
                                sejtettem, hogy szeret, de most a könnyeiből már biztosan tudom.
                                Jólesett, hogy megmutatta a lelkét, oly közel érzem
                                attól a pillanattól kezdve magamhoz” – gondolta Annácska magában.
                                Eközben egy hírnök érkezett meg szélsebes iramban,
                                és torkaszakadtából üvöltötte, hogy állítsák le az akasztást, mert
                                újabb fejleménnyel tud szolgálni:</h3>
                            <h3>– Várjatok az akasztással, új fejleményről szóló hírrel érkeztem! –
                                Nehezen, de végül sikerült levegőt vennie. – Ma
                                találkoztam a városban, az egyik nívósabb kocsmában, már nevet is
                                tudok mondani, Eliza kisasszonnyal. A kisasszony
                                elfecsegte nekem, hogy a legutóbb őt hallhattam. Múltkorában Gyémánt
                                kisasszony és Eliza valami Arnold úr
                                társaságában nevetgélt azon, hogy Arnold úr szeretné becserkészni az
                                Anna-bálon Annácskát, hogy a királyi vagyon és
                                a trón az övé lehessen. Akkor még nevetgéltek rajta, közölte Eliza,
                                de mára már tudja, hogy pontosan ez volt a terve
                                Arnold úrnak, hiszen az Anna-bálon oly könnyedén dobta őt
                                Annácskáért. Az üzenetem lényege, hogy egy borozgatás
                                közepette volt egy kissé rút eszmecsere, ahol kiderült, hogy a
                                gaztevő neve: Arnold úr, személyesen! – közölte az
                                információkat a hírnök, miközben Arnold úr szép lassan levette
                                Annácska derekáról a kezét, és komótosan hátrálni
                                kezdett a tömegben, apránként és nagyon lassan mozogva, remélve,
                                hátha el tud még slisszanni észrevétlenül.</h3>
                            <h3>– Arnold úr, ez igaz, ez te lennél? – kérdezte volna Annácska
                                hátrafordulva Arnoldtól, de látta, már nincs mögötte,
                                eltűnt, mint a kámfor.</h3>
                            <h3>– Nekem mindegy már, hogy ki az, csak haljon már meg valaki!
                                Kapjátok el, és el ne engedjétek ezt a gazfickót,
                                Arnoldot! Pongrácot pedig eresszétek szabadon! – óbégatta Lőrinc.</h3>
                            <h3>Arnold már majdnem kisomfordált a nagykapun is, amikor a katonák
                                megállásra szólították fel, ám miután nem
                                engedelmeskedett, és nem adta meg magát, ott helyben kivégezték.
                                Annácska Pongrác karjába szaladt, és megcsókolta.
                                Csókcsatájuk után amikor a bálterembe sétáltak volna vissza, Pongrác
                                úr epésen még megjegyezte Annácskának:</h3>
                            <h3>– És neked még ez az úr volt a barátod? Hogy Arnold úr valaha élt és
                                létezett, bizonyára bánod – mondta Pongrác
                                megkönnyebbülten Annácskának.</h3>
                            <h3>– Nos, ezen is túl vagyunk, mint az aktuson, mint egy szűz lány az
                                első éhező lomposon. Hála az égnek, vége a
                                tárgyalásnak, értelme annyi volt, mint anyajegy a hátamon – fogta
                                rövidre a záróbeszédét Lőrinc, miután nem erre a
                                végeredményre számított, de a lelke mélyén örült, hogy megint
                                meghalhatott valaki.</h3>
                            <h3>Mily forgandó ez a varázslatos szerelem, mily konokul mélységes a
                                nyúl ürege, és mily csúfondáros lehet egy szédítő
                                verem. Egyszer fenn, máskor lenn, közben pedig őrült minden
                                pillanat. Néha azt hisszük, hogy itt áll előttünk egy
                                tökéletes pár, majd kiderül a tévedésünk holnapután, és végül
                                rájövünk, hogy minden csak képmutatás. Mert akiről
                                tudván tudjuk, hogy okos, arról kiderül, hogy agyalágyult, akiről
                                azt hisszük, hogy lüke, napfényre kerül
                                rátermettsége. Akivel kapcsolatban meg vagyunk győződve, hogy
                                hűséges, egyszer csak lehull lepel, és rájövünk, hogy
                                egy áruló. Kiről feltételezzük, hogy nőcsábász, bebizonyosodik, hogy
                                inkább asszonykerülő. Kiről azt gondoljuk, hogy
                                gyenge, kitudódik, hogy erős, elvárjuk valakitől, hogy szívós
                                legyen, de kitudódik, hogy puhány, reméljük, hogy
                                igazságos az illető, de csak törvénytelen, félünk, hogy csaló, mégis
                                nyilvánvalóvá válik, valójában becsületes, ha
                                gátlástalannak véljük, világossá válik, hogy szemérmes, ha derék a
                                szemünkben, idővel fény derül rá, hogy hitvány.
                                Ha romboló, kitudódik, hogy alkotó, ha angyalnak mutatkozik,
                                előtűnik, hogy csak egy ördög. Arra apellálunk, hogy
                                egy vesztes, végül győztesként nyilvánul meg. Mindenben így
                                melléfogunk, ez rettentő! Mily forgandó az érzékelő
                                észlelése, mily kiszolgáltatott a lélek és a test szeszélye, mily
                                határtalan a tehetetlensége. Egyszer fenn és
                                máskor lenn, közben viszonylagos minden. Néha azt hisszük, hogy a
                                mi életünk rendben, majd csöppnyi szilánkokra
                                törik egyszeriben. Nem sejtjük, hogy az életünket már helyrehozni
                                képtelenség, így végül rájövünk, minden csak
                                álnokság és álszentség.</h3>


                            <h2 class="cim">Az esküvő</h2>
                            <h3>A tömeg visszatért a bálterembe, ahol nagy volt a ricsaj, mindenki a
                                tárgyalásról beszélt, illetve Arnold úr
                                haláláról. Furcsa módon, de egyszer csak megjelent a bálterem
                                ajtajában Karolina a menyasszonyi ruhájában. Senki se
                                értette a látványt, a legtöbben meg voltak győződve arról, hogy
                                Karolina szellemét látják. Nem mert megszólalni
                                senki sem a megilletődéstől, kivéve egy embert: magát Karolinát.</h3>
                            <h3>– Rudolfom, éledj fel, elég volt a komédiából, vége a színjátéknak,
                                kellően megbüntettük János urat és apánkat –
                                ébresztgette Karolina Rudolfot, aki leemelte magáról a fehér
                                lepedőt, és mosolyogva nézett körbe, szemlélve, milyen
                                hatást ért el a színjátékával.</h3>
                            <h3>– Bevallom, már majdnem elaludtam – nevetett Rudolf, tette mindezt
                                úgy, mint aki nincs tisztában tréfája
                                súlyosságával.</h3>
                            <h3>– Úgy gondolom, kellően megbüntettük apánkat és János urat, amiért
                                hosszú éveken át miattuk nem teljesedhetett ki a
                                szerelmünk, és hogy el akartak szakítani minket egymástól. Lehet,
                                egy kicsit túlzásba is vittük a bohózatot –
                                ecsetelte Karolina a tátott szájjal figyelő vendégseregletnek, akik
                                közül páran most értették meg a
                                szivárványjelenetet és annak üzenetét, ahogyan Atroposz nem találta
                                meg az ollóját, és nem tudta véle elvágni a két
                                gyermek életfonalát.</h3>
                            <h3>– Ne haragudjatok, de ezt megérdemeltétek, és reméljük, ez a
                                tragikus jelenet kellő borzadályt keltett, de
                                gondoljatok csak bele, akár ez meg is történhetett volna, János úr
                                vétkes hallgatása akár ide is sodorhatott volna
                                minket, ezért nekünk kijárt ez a móka. Egyébiránt meg nem gondoltam
                                volna, hogy ennyi szennyet felszínre tud hozni
                                ezen ugratás, igaz, apám? Gyilkos! Édesanyámtól meg bocsánatot
                                szeretnék kérni, hogy felzaklattuk ennyire, illetve
                                Katalin, kérlek, te se neheztelj ránk – kérlelte őket Rudolf.</h3>
                            <h3>– Jól rá lett ijesztve a bőséges hazugságokkal megtelt, rémséges
                                házunkra valóban, fiam, de örülök, hogy éltek. Ez
                                nem volt szép tőletek, de most az örömöm nagyobb, mint a haragom.
                                Köszönöm, hogy Gergelyt és engem beavattatok –
                                sírta el magát Malvin, ma már az egész éves könnycseppadagját
                                felhasználva. Megölelték egymást mindannyian, majd
                                Rudolf az édesapja elé állt:</h3>
                            <h3>– Nézd, apám, a mi ártatlan szerelmünket! Te persze nem hitted!
                                Tévedéseid sora borzadályos! Hát nem látod? Rám
                                erőszakolsz egy házasságot, majd felakasztottál volna egy vétlen
                                embert? Pongrácot romlatlanul és makulátlanul a
                                sírba küldted volna? Kis híján pedig Arnold urat, azt a viperát a
                                szívedre szorítottad volna? Mondd, mit művelsz?!
                                Arról nem is beszélve, hogy Olivért galádul meggyilkoltad, hallottam
                                ám a lepedő alól! Lásd be a tévedéseidet végre,
                                és hogy milyen könnyen csúszik egyik tettből a másikba a végzetes
                                hibád! De én nem ítélkezem feletted, majd
                                halálodkor lesz, aki megteszi helyettem – fejezte be apja kínzását
                                Rudolf.</h3>
                            <h3>– Szívem, hagyjuk most a fölényeskedést, inkább örüljünk annak, hogy
                                a véres fátyol helyett egy hófehéret viselek –
                                lelkendezett Karolina.</h3>
                            <h3>– Akkor hát ünnepeljük meg a szép egybekelésünket. Örülsz,
                                édesanyám? – kérdezte Rudolf.</h3>
                            <h3>– Elmondani sem tudom, mennyire, fiam! – sírta el magát Malvin, de
                                már az örömtől.</h3>
                            <h3>– Gergely vitéz, köszönöm a segédkezésedet a komédiánkban, hogy
                                titkunkat nem árultad el, és hogy a megbeszélt
                                kacsintásomra a kardodat felém tartottad, de szerencsére nem belém.
                                Köszönöm, édesanyám, hogy tréfánkat engedted –
                                mosolygott össze Malvin, Rudolf és Gergely.</h3>
                            <h3>– Megbocsátom, fiam, és feledni fogom, de belehaltam volna, ha
                                terved nem tudom – vallotta meg Malvin.</h3>
                            <h3>– Az ijedelem és a tragédia sorozata, úgy látszik, vitorlát bontott
                                mára, úgyhogy tapsoljuk meg az ifjú párt!
                                Gyorsan feledjük mindezt, ami ma történt, ha lehet ilyet kérnem,
                                mert mi a jót szeretjük! – kiáltotta Bonifác.</h3>
                            <h3>– Igaz szót és tiszta szívet, és felejtsük el mindazt, ami a mai
                                napot szennyezte, és ünnepeljük a szerelmet!
                                Ünnepeljünk! Pezsgőt ide! Feledjük el az elhibázott esküvődet, fiam!
                                Hívassuk a papot, hogy fürgén és pillanatok
                                alatt korrigálhasson, és valóra válthassa az oly rég áhítozott
                                álmotok – kiabálta Lőrinc, aki szégyellte legbelül
                                óriási és oltári bakijait, de nem tudott már szabadulni az
                                elfuserált jellemétől, tudta, már ezzel kell majd
                                szembenéznie Isten előtt a végítéletkor, de addig még hátha kap időt
                                a végleges mérleg jobbítására, gondolta.</h3>
                            <h3>– Várjatok egy percet, mielőtt a pap megérkezne, nekem is lenne egy
                                kérdésem az én Katalinomhoz – mondta Gergely, és
                                Katalin felé fordult. – Régóta dédelgetett álom vagy számomra, és az
                                életem nélküled csak a létem árnyéka, ezért
                                szeretném, ha a feleségem lennél. Hozzám jönnél? – kérdezte Gergely
                                csillogó és fényben úszó szemekkel.</h3>
                            <h3>– Igen, szeretném, ha a léted nem egy árnyékfolt lenne, és hogy te
                                légy a szerelmem örök vitéze – felelte Katalin
                                Gergely nagy örömére.</h3>
                            <h3>– Táncot a két párnak, mert dupla esküvő lesz! – kiáltotta Lőrinc.</h3>
                            <h3>– Várjatok egy percet, mielőtt a pap megérkezne, nekem is lenne egy
                                kérdésem az én Annácskámhoz – vágott közbe
                                Pongrác, és Annácska felé fordult. – A bitófán átsuhant rajtam az
                                érzés, hogy nélküled élnem nem érdemes, ez nem
                                kérdés. Tudod már, hogy őszinte volt minden szavam hozzád, hogy a
                                feleségem legyél, számomra ez az egyetlen
                                kívánság. Hozzám jönnél, Annácska? Elfogadnád ezt a gyémántgyűrűt,
                                amelyet neked választottam az Anna-bál estéjén? –
                                kérdezte tündöklő és szikrázó szemmel Pongrác Annácskát.</h3>
                            <h3>– Igen, szeretném, és bocsásd meg nékem, hogy az Anna-bálon nem
                                hittem neked, és hogy gaztevőnek és csalónak
                                pecsételtelek meg, de tudnod kell, hogy mindvégig szerettelek! –
                                válaszolta Annácska Pongrácnak. Pongrác a
                                gyémántgyűrűt felhúzta Annácska finom ujjára.</h3>
                            <h3>– Táncot a három párnak, mert tripla esküvő lesz! – kiáltotta
                                Lőrinc.</h3>
                            <h3>– Éljenek a párok mindhalálig a szerelmükkel! Több jelentkező nincs
                                vőlegénynek? – üvöltötte Bonifác és a tömeg
                                kánonban utána.</h3>
                            <h3>– Pezsgőt és a papot, gyorsan! – mondta lelkesen Malvin.</h3>
                            <h3>– Táncot a három párnak! Táncoljon most mindenki! Táncoljon most
                                Gergely Katalinkával, Pongrác úr Annácskával, én
                                pedig a szépséges Karolinámmal! Emelem a poharam, minden jó, ha a
                                vége jó! – harsogta Rudolf.</h3>
                            <h3>– Táncot a három párnak! Táncoljon most mindenki! Táncoljon most
                                Rudolf Karolinával, Pongrác úr Annácskával, én
                                pedig a szépséges Katalinkámmal! Emelem a poharam, minden jó, ha a
                                vége jó! – kurjantotta Gergely.</h3>
                            <h3>– Táncot a három párnak! Táncoljon most mindenki! Táncoljon most
                                Gergely Katalinkával, Rudolf Karolinával, én pedig
                                a szépséges Annácskámmal! Emelem a poharam, minden jó, ha a vége jó!
                                – rikácsolta Pongrác.</h3>
                            <h3>– Ünnepeljünk, jó anyám, felejtsd el a bánatodat, és bocsásd meg a
                                humorunk, mert nem volt az egyéb, mint egy
                                csalóka és megjátszott színjáték – rikkantotta Rudolf.</h3>
                            <h3>– Megbocsátom hát, fiam, de feledni nem fogom, hogy jó anyáddal
                                bohóckodsz. Majdnem belehaltam ám! – nevetett
                                megbocsátóan Malvin, és arcát a megkönnyebbülés megszépítette.</h3>
                            <h3 style="margin-bottom: 50px;">Ó, mily szép dolog mindez. Az emberek a nevüknek, Isten a lelküknek,
                                ők maguk pedig a szívüknek adják szerelmükkel
                                az örök életet. Már-már azt hittem, nem kell hallgatnom tovább őket,
                                de az álom kiszámíthatatlan, és újra Rudolf
                                csengő énekére lettem figyelmes, miközben Karolinát a karjaiba
                                vette:</h3>
                            <p><em>Örömünnep a mai nap,</em></p>
                            <p><em>És mind az, mikor én láthatlak,</em></p>
                            <p><em>Mert a szívem százszor szikrát szór,</em></p>
                            <p style="margin-bottom: 50px;"><em>Amikor hozzám érsz valahányszor.</em></p>
                            <p><em>Akár szóval érintesz,</em></p>
                            <p><em>Akár a forró kezeddel,</em></p>
                            <p><em>A szikra ott rejlik bennem,</em></p>
                            <p style="margin-bottom: 50px;"><em>És huncutul csiklandoz engem.</em></p>
                            <p><em>Örömünnep, amikor nézhetem</em></p>
                            <p><em>A virágfüzéres szemedet,</em></p>
                            <p><em>Benne a fény bogarát,</em></p>
                            <p style="margin-bottom: 50px;"><em>Melyet az öröm jár át.</em></p>
                            <p><em>Akár kócos a te hajad,</em></p>
                            <p><em>Akár fáradt a te vágyad,</em></p>
                            <p><em>Az én kis szerelmem vagy,</em></p>
                            <p style="margin-bottom: 50px;"><em>És örökké az is maradsz.</em></p>
                            <p><em>Örömünnep hát minden nap,</em></p>
                            <p><em>Mert te hozzám érsz, én kívánlak.</em></p>
                            <p><em>Örömünnep, ünnepelj,</em></p>
                            <p style="margin-bottom: 50px;"><em>és mindennap fényoltárt lelj!</em></p>
                            <p><em>Örömünnep hát minden nap,</em></p>
                            <p><em>mert te hozzám érsz, én kívánlak.</em></p>
                            <p><em>Örömünnep, ünnepelj,</em></p>
                            <p style="margin-bottom: 50px;"><em>mindennap boldogan kelj!</em></p>
                            <h3 style="margin-bottom: 50px;">A nyáladzás ezzel még nem ért véget, mert Karolina is dallal lepte
                                meg Rudolfot viszonzásul, és már hallgatnom is
                                kellett:</h3>
                            <p><em>Táncoljunk a szerelemben,</em></p>
                            <p><em>Mezítelen öltözetben!</em></p>
                            <p><em>Mezítelen az öltözet,</em></p>
                            <p style="margin-bottom: 50px;"><em>Mert ismered te mindenem.</em></p>
                            <p><em>A színes kálváriában,</em></p>
                            <p><em>Hol a hírt a füledbe súgtam,</em></p>
                            <p><em>Egy apró, hétbetűs szócska:</em></p>
                            <p style="margin-bottom: 50px;"><em>Imádlak és imádlak!</em></p>
                            <p><em>Táncoljunk a boldogságban!</em></p>
                            <p><em>Én Rudolffal táncolok,</em></p>
                            <p><em>Mindenki más a párjával.</em></p>
                            <p style="margin-bottom: 50px;"><em>Jöjj a szerelem báljára!</em></p>
                            <p><em>Pörgesd meg te a társadat,</em></p>
                            <p><em>Hadd szédítse a kábulat,</em></p>
                            <p><em>Mert a szerelem kábulat,</em></p>
                            <p style="margin-bottom: 50px;"><em>Hol a szív bőszen mulat!</em></p>
                            <h3>Táncoljanak csak, amíg lehet, míg a szívük szívesen szeret, míg a
                                lábuk pergőn lépeget, míg Isten zenét ad
                                mindehhez. Rudolf férfias könnyedséggel vitte a pap elé a karjában
                                Karolina puha testét. Kezdődhetett a hármas
                                szertartás.</h3>

                            <h2 class="cim">Egy nagyszerű álom vége</h2>
                            <h3>Úgy éreztem magam, mint egy álomország álomszínházában. A tapsvihar
                                az egekig zengett, majd hirtelen a vendéglátóm,
                                a kis, barna páncélos törpe ment fel a színpadra. Gondolom,
                                szeretett volna elköszönni, és búcsúzóul néhány szót
                                mondani.</h3>
                            <h3>– Ecce homo. Íme az ember. Sow the wind, reap the whirlwind. Aki
                                szelet vet, vihart arat. Íme hát az üzenet, melyet
                                magába szippantott Bonifác agya, mint ifjú férfi szokta a vadkendert
                                a friss széllel egy szép reggelen. „Patres
                                comederunt uvam acerbam et dentes filiorum obstupescunt.„ Mert „[a]z
                                apák ettek egrest, és a fiak foga vásott el
                                tőle„, de mondhatta volna úgy is, hogy „[a]z apák ettek savanyú
                                szőlőt, és a fiaik foga vásik el tőle”. Vagyis Isten
                                az utódokon torolja meg a bűnt, akár hetedíziglen, ha nem él Ő a
                                szívünkben – ecsetelte a törpe.</h3>
                            <h3>Korábban ugyanez volt az üzenet, akkor még nem értettük, de mostanra
                                már megérleltük. A szív maga Isten. Szívós egy
                                gondolat, széptevő egy elmeél, de csak színjáték az egész. Rút és
                                hamis darab, tragédia vagy komédia, ami az
                                osztályrészünkül juthat? Bármelyik is, csak a saját szerepünket
                                játsszuk. A nap mint a földünk örök kamerája az első
                                sorból lesheti a viszontagságos életünket. Kötelezettségek nélkül
                                szemlélheti, akár fel is jegyezheti a lélegző
                                testek és szellemek bölcs vendégjátékát a földön. Az isteni nap égi
                                kamerája már irdatlan sok színdarabot láthatott,
                                ahol a színpad a földlepel, a színdarab az élet, számos jó és gonosz
                                szerep fér meg egymás mellett. Vajon van egy
                                forgatókönyv, amelyet a földi lét írója ír meg? Ha nem hiszünk
                                benne, azt úgyis csak a szerepünk szerint tesszük. A
                                törpe újra szeretett volna mondani valamit, ezért a közönség
                                elcsendesedett:</h3>
                            <h3>– Remélem, tetszett a színdarab mindenkinek. Útravalóul a tanácsom,
                                összegezve mindent: Építsünk új templomokat,
                                találjuk meg a templomunk falait a szívünkben, mely egy
                                betörhetetlen, kőkemény isteni építmény. Ha akarjuk, ott áll
                                a szívünkben vaskos színarany öltözetében, és ráébredhetünk, hogy
                                nem találni szilárdabb palotát a magyar megyén.
                                Anyagi javakat nem emészti fel a felépítése, és adományt nem kell
                                kérnünk hozzá, szegények fizetését érte. Találjuk
                                meg a templomunk falait a szívünkben, majd meglátjuk, az ára nem
                                tartja el a papok felső rétegét. Még irányadót is
                                találhatunk a szívünk templomában, nem mást, mint a nagy hatalmú
                                Istent, a Teremtőt személyesen. Nem Isten árnyéka ő
                                álnok papok ruhájában, hanem a Gondviselő, az igaz Isten
                                kegyelmesen. Ide járjunk mindennap, vagy amikor csak a
                                szükségét érezzük, és a boldogságunkat itt leljük majd meg, csakis
                                itt kaphatunk igaz tanácsot, hogy miként éljük az
                                életünket. Varázslatos egy palota, sok-sok csodával bearanyozva, és
                                a falai nem öregednek meg, csakis annál omlik
                                össze, akinek a szíve hamis lesz. Ott, ebben a templomban egyesülhet
                                a lelkünk Istennel, és meglátjuk majd, hogy Ő
                                tölti meg a magányos házak falait melegséggel, a bágyadt
                                tekinteteket örömteli reménnyel, a magányos esti borok ízét
                                baráti nemességgel, a bolondos tudós fejét rendező szellemmel, a
                                fiatal költő tollát beszédművészettel, a szerelmes
                                szíveket lángoló érzésekkel. Töltsük hát meg a világot a lényeddel,
                                Istenem! Ott, ebben a templomban egyesülhet a
                                lelkünk Istennel, és meglátjuk majd, hogy Ő tölti meg a kerteket a
                                rózsák illatával és bájával, a rászorulókat a
                                Gondviselő gazdagságával, a téren várakozó szobrokat kedvesen mesélő
                                arccal, a csodás festményeket termékeny
                                látvánnyal, a színházak belső terét lelkes nézők káprázatával, a
                                hitét vesztettek sorsát új, jövőteli álommal.
                                Töltsük hát meg a világot Istennel, emberek, és meglátjuk majd, hogy
                                a világban minden életre kel, az asztal, az
                                alvó ágy, a képzelgő könyvek és még az álmok is mind-mind életre
                                kelnek, és vándorolni kezdenek, de nemcsak a
                                tárgyak, hanem az emberi szívek is, az emberi szívek is mind-mind
                                végre életre kelnek, egymáshoz közelednek, és
                                szeretni kezdenek, amilyen távol vannak most, egymáshoz olyan közel
                                lesznek. Mert lehet akár a szívünkben szerelmes
                                keringés, a lelkünk belsejében gyöngyöző szelídség, vagy akár a
                                legelbűvölőbb férfi kérhet örök táncra, és vele akár
                                egy kincses szigeten hálhatunk, vagy a bensőnkben nyílhat rengeteg
                                tudomány tára, és csodálhat a tornyosuló könyvek
                                örömnásza, vagy akár teljesülhet a rügyező terveink és nemes
                                céljaink álma, de el kell hinnünk, Isten nélkül csak
                                sivár puszta várhat. Ezért építsünk sok-sok új templomot, és ha
                                minden ember szívében felépül az Ő temploma, akkor a
                                világot az egységes szeretet behálózhatja, és ez a háló pókhálóként
                                fogja felfogni a gonoszságokat, hogy minden
                                élőlény szívébe a csodákat hozhassa el. Köszönöm, hogy itt lehettem,
                                és megtiszteltek, és nyugodalmas éjszakát
                                kívánok! – mondta a törpe, majd meghajolt, és elcigánykerekezett.</h3>
                            <h3>Álomkalauzom e kedves szavai zárták a darabot. Örültem, hogy
                                láthattam, elbűvölte lelkem mindez. Az álomszínházban
                                szerettem volna még maradni sokáig. Hátha majd egy másik álmomban
                                még újra láthatom, nyugtáztam a dolgot. Éreztem,
                                hogy testemet egy kellemesen bizsergető szellőcske simogatja egyre
                                és egyre jobban. Édes nedű volt mindez, mígnem
                                rájöttem, hogy már reggel lett, és a párom keze életre kelt egy
                                pajkos szellőcske képében. A színházi gyönyörálomból
                                a szerelmi gyönyörmámorba kerültem. Szerelmeskedésünk után eszembe
                                jutott a szívemhez nőtt törpe, aki szinte már
                                hiányzott. Sajnáltam, hogy nem tudtam tőle rendesen elköszönni, és
                                megköszönni a vendéglátást, a bőkezű kalandot és
                                ezt az izgalmas álomutazást. Mindenesetre olyan gyorsan eltűnt, én
                                pedig felébredtem.</h3>
<script src="artatlan.js"></script>
</body>

</html>